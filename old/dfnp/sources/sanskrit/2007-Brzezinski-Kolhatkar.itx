%@@1
% File name             : panchatantra1.itx
%--------------------------------------------
% Text title            : panchatantra tantra 1 mitrabhed
% Author                : viShNusharman
% Language              : Sanskrit
% Subject               : philosophy/hinduism/religion
% Description/comments  : 
% Transliterated by     : Jan Brzezinski of Gaudiya Grantha Mandira, Arvind Kolhatkar akolhatkar at rogers.com
% Proofread by          : Arvind Kolhatkar akolhatkar at rogers.com
% Latest update         : March 29, 2007
% Send corrections to   : sanskrit@cheerful.com
%
% Special Instructions:
% i1h.hdr,ijag.inc,itrans.sty,multicol.sty,iarticle.sty
% Transliteration scheme: ITRANS 5.2
% Site access  :         
% http://sanskritdocuments.org
% http://sanskrit.gde.to/
%-----------------------------------------------------
% The text is to be used for personal studies and research only.
% Any use for commercial purpose is prohibited as a 'gentleman's' agreement.
% @@2
%
% Commands upto engtitle are 
% needed for devanaagarii output and formatting.
%--------------------------------------------------------

\documentstyle[11pt,multicol,itrans]{article}
#include=ijag.inc
#endwordvowel=.h
\portraitwide
\parindent=50pt                
\let\usedvng=\Largedvng      % for 1 column     
\pagenumbering{itrans} 
\def\engtitle#1{\hrule\medskip\centerline{\LARGE #1}}
\def\itxtitle#1{\medskip\centerline{\LARGEdvng #1}\medskip\hrule}
\def\endtitles{\medskip\obeyspaceslines}
%%
\begin{document}
\engtitle{.. Panchatantra 1 Mitrabheda Tantra by Vishnusharman  ..}##
\itxtitle{.. shriiviShNusharmaviracite pa~ncatantre mitrabhedo naama prathama.n tantram  ..}##\endtitles ## 
kathaamukham |

AUM namaH shriishaaradaagaNapatigurubhyaH |
mahaakavibhyo namaH |

brahmaa rudraH kumaaro harivaruNayamaa vahnirindraH kubera\-
shcandraadityau sarasvatyudadhiyuganagaa vaayururvii bhuja~NgaaH |
siddhaa nadyo.ashvinau shriirditiraditisutaa maatarashcaNDikaadyaaH |
vedaastiirthaani yakShaa gaNavasumunayaH paantu nitya.n grahaashca ||
manave vaacaspataye shukraaya paraasharaaya sa sutaaya |
caaNakyaaya ca viduShe namo.astu nayashaastrakartR^ibhyaH || 1||
sakalaarthashaastrasaara.n jagati samaalokya viShNusharmedam |
tantraiH pa~ncabhiretaishcakaara sumanohara.n shaastram || 2||

tadyathaanushruuyate | asti daakShiNaatye janapade mahilaaropya.n naama
nagaram | tatra sakalaarthisaarthakalpadrumaH pravaranR^ipamukuTamaNi\-
mariicicayacarcitacaraNayugalaH sakalakalaapaara.ngato.amarashakti\-
rnaama raajaa babhuuva | tasya trayaH putraaH paramadurmedhaso
vasushaktirugrashaktiranekashaktishceti naamaano babhuuvuH | atha raajaa
taan shaastravimukhaanaalokya sacivaanaahuuya provaaca \- bhoH
dnyaatametadbhavadbhiryanmamaite trayo.api putraaH shaastravimukhaa
vivekahiinaashca | tadetaanpashyato me mahadapi raajya.n na
saukhyamaavahati | athavaa saadhvidamucyate \-

ajaatamR^itamuurkhebhyo mR^itaajaatau sutau varam |
yatastau svalpaduHkhaaya yaavajjiiva.n jaDo dahet || 3||
vara.n garbhasraavo varamR^ituShu naivaabhigamanam |
vara.n jaataH preto varamapi ca kanyaiva janitaa |
vara.n vandhyaa bhaaryaa varamapi ca garbheShu vasati\-
rna caavidagdhaan ruupadraviNaguNayukto.api tanayaH || 4||
ki.n tayaa kriyate dhenvaa yaa na suute na dugdhadaa |
ko.arthaH putreNa jaatena yo na vidvaanna bhaktimaan || 5||

tadeteShaa.n yathaa buddhiprabodhana.n bhavati tathaa ko.apyupaa\-
yo.anuShThiiyataam | atra ca maddattaa.n vR^itti.n bhu~njaanaanaa.n
paNDitaanaa.n pa~ncashatii tiShThati | tato yathaa mama manorathaaH
siddhi.n yaanti tathaanuShThiiyataamiti | tatraikaH provaaca \- deva
dvaadashabhirvarShairvyaakaraNa.n shruuyate | tato dharmashaastraaNi
manvaadiinyarthashaastraaNi caaNakyaadiini kaamashaastraaNi
vaatsyaayanaadiini | eva.n ca tato dharmaarthakaamashaastraaNi
dnyaayante | tataH pratibodhana.n bhavati | atha tanmadhyataH
sumatirnaama sacivaH praaha \- ashaashvato.aya.n jiivaviShayaH |
prabhuutakaaladnyeyaani shabdashaastraaNi | tatsa~NkShepamaatra.n
shaastra.n ki~ncideteShaa.n prabodhanaartha.n cintyataamiti |
ukta~nca yataH \-

anantapaara.n kila shabda shaastra.n
           svalpa.n tathaayurbahavashca vighnaaH |
saara.n tato graahyamapaasya phalgu
           ha.nsairyathaa kShiiramivaambumadhyaat || 6||

tadatraasti viShNusharmaa naama braahmaNaH sakalashaastrapaara.n\-
gamashcaatra sa.nsadi labdhakiirtiH | tasmai samarpayatvetaan | sa
nuuna.n draak prabuddhaan kariShyatiiti |sa raajaa tadaakarNya
viShNusharmaaNamaahuuya provaaca\- bho bhagavan madanugra\-
haarthametaanarthashaastra.n prati draagyathaananyasadR^ishaan
vidadhaasi tathaa kuru | tadaha.n tvaa.n shaasanashatena yojayiShyaami |
atha viShNusharmaa ta.n raajaanamaaha \- deva shruuyataa.n me
tathyavacanam | naaha.n vidyaavikraya.n shaasanashatenaapi karomi |
punaretaa{\m+}stava putraanmaasaShaTkena yadi niitishaastradnyaanna
karomi tataH svanaamatyaaga.n karomi |athaasau raajaa taa.n braahmaNa\-
syaasa.nbhaavyaa.n pratidnyaa.n shrutvaa sasacivaH prahR^iShTo
vismayaanvitastasmai saadara.n taan kumaaraan samarpya paraa.n
nirvR^itimaajagaama | viShNusharmaNaapi taanaadaaya tadartha.n
mitrabhedamitrapraaptikaakoluukiiyalabdhapraNaashaapariikShitakaarakaaNi
ceti pa~nca tantraaNi racayitvaa paaThitaaste raajaputraaH | te.api 
taanyadhiitya
maasaShaTkena yathoktaaH sa.nvR^ittaaH | tataH prabhR^ityetat
pa~ncatantraka.n naama niitishaastra.n baalaavabodhanaartha.n
bhuutale pravR^ittam | ki.n bahunaa \-

adhiite ya ida.n nitya.n niitishaastra.n shR^iNoti ca |
na paraabhavamaapnoti shakraadapi kadaacana || 7||

iti kathaamukham |
\medskip\hrule\medskip

mitrabhedaH |

vardhamaanavR^ittaantaH |

athaataH praarabhyate mitrabhedo naama prathama.n tantram |
yasyaayamaadimaH shlokaH \-

vardhamaano mahaan snehaH si.nhagovR^iShayorvane |
pishunenaatilubdhena jambukena vinaashitaH || 1||

tadyathaanushruuyate | asti dakShiNaatye janapade mahilaaropya.n naama
nagaram | tatra dharmopaarjitabhuurivibhavo vardhamaanako naama
vaNikputro babhuuva | tasya kadaacidraatrau shayyaaruuDhasya
cintaa samutpannaa | yatprabhuute.api vitte.arthopaayaashcintaniiyaaH
kartavyaashceti | yata ukta~nca \-

na hi tadvidyate ki.ncidyadarthena na sidhyati |
yatnena matimaa.nstasmaadarthameka.n prasaadhayet || 2||
yasyaarthaastasya mitraaNi yasyaarthaastasya baandhavaaH |
yasyaarthaaH sa pumaa{\m+}lloke yasyaarthaaH sa ca paNDitaH || 3||
na saa vidyaa na taddaana.n na tacChilpa.n na saa kalaa |
na tatsthairya.n hi dhaninaa.n yaacakairyanna giiyate || 4||
iha loke hi dhaninaa.n paro.api svajanaayate |
svajano.api daridraaNaa.n sarvadaa durjanaayate || 5||
arthebhyo.api hi vR^iddhebhyaH sa.nvR^ittebhyastastataH |
pravartante kriyaaH sarvaaH parvatebhya ivaapagaaH || 6||
puujyate yadapuujyo.api yadagamyo.api gamyate |
vandyate yadavandyo.api sa prabhaavo dhanasya ca || 7||
ashanaadindriyaaNiiva syuH kaaryaaNyakhilaanyapi |
etasmaatkaaraNaadvitta.n sarvasaadhanamucyate || 8||
arthaarthii jiivaloko.aya.n shmashaanamapi sevate |
tyaktvaa janayitaara.n sva.n niHsva.n gacChati duurataH || 9||
gatavayasaamapi pu.nsaa.n yeShaamarthaa bhavanti te taruNaaH |
arthena tu ye vihiinaa vR^iddhaaste yauvane.api syuH || 10||

sa caarthaH puruShaaNaa.n ShaDbhirupaayairbhavati bhikShayaa
nR^ipasevayaa kR^iShikarmaNaa vidyopaarjanena vyavahaareNa
vaNikkarmaNaa vaa | sarveShaamapi teShaa.n vaaNijyenaatiraskR^ito\-
.arthalaabhaH syaat | ukta~nca yataH \-

kR^itaa bhikShaanekairvitarati nR^ipo nocitamaho
kR^iShiH kliShTaa vidyaa guruvinayavR^ittyaativiShamaa |
kusiidaaddaaridrya.n parakaragatagranthishamanaa\-
nna manye vaaNijyaatkimapi parama.n vartanamiha || 11||
upaayaanaa.n ca sarveShaamupaayaH paNyasa.ngrahaH |
dhanaartha.n shasyate hyekastadanyaaH sa.nshayaatmakaaH || 12||

tacca vaaNijya.n saptavidhamarthaagamaaya syaat | tadyathaa gaandhika\-
vyavahaaro nikShepapravesho goShThikakarma paricitagraahakaagamo
mithyaakrayakathana.n, kuuTatulaamaana.n deshaantaraadbhaaNDaa\-
nayana.n ceti | ukta~nca \-

paNyaanaa.n gaandhika.n paNya.n kimanyaiH kaa~ncanaadibhiH |
yatraikena ca yatkriita.n tacChatena pradiiyate || 13||
nikShepe patite harmye shreShThii stauti svadevataam |
nikShepii mriyate tubhya.n pradaasyaamyupayaacitam || 14||
goShThikakarmaniyuktaH shreShThii cintayati cetasaa hR^iShTaH |
vasudhaa vasusa.npuurNaa mayaadya labdhaa kimanyena || 15||
paricitamaagacChanta.n graahakamutkaNThayaa vilokyaasau |
hR^iShyati taddhanalabdho yadvatputreNa jaatena || 16||

anyacca \-

puurNaapuurNe maane paricitajanava~ncana.n tathaa nityam |
mithyaakrayasya kathana.n prakR^itiriya.n syaatkiraataanaam || 17||
dviguNa.n triguNa.n vitta.n bhaaNDakrayavicakShaNaaH |
praapnuvantyudyamaallokaa duuradeshaantara.n gataaH || 18||

ityeva.n sa.npradhaarya mathuraagaamiini bhaaNDaanyaadaaya shubhaayaa.n
tithau gurujanaanuj~naataH surathaadhiruuDhaH prasthitaH | tasya ca
ma~NgalavR^iShabhau sa.njiivakanandakanaamaanau gR^ihotpannau
dhuurvoDhaarau sthitau | tayorekaH sa.njiivakaabhidhaano yamunaakacCha\-
mavatiirNaH san pa~Nkapuuramaasaadya kalitacaraNo yugabha~Nga.n
vidhaaya niShasaada | atha ta.n tadavasthamaalokya vardhamaanaH
para.n viShaadamagamat | tadartha.n ca snehaardrahR^idayastriraatra.n
prayaaNabha~Ngamakarot | atha ta.n viShaNNamaalokya saarthikairabhihitam
\- bhoH shreShThin ! kimeva.n vR^iShabhasya kR^ite si.nhavyaaghrasamaakule
bahvapaaye.asmin vane samastasaarthastvayaa sandehe niyojitaH |
ukta~nca \-

na svalpasya kR^ite bhuuri naashayenmatimaannaraH |
etadevaatra paaNDitya.n yatsvalpaadbhuuri rakShaNam || 19||

athaasau tadavadhaarya sa.njiivakasya rakShaapuruShaanniruupyaa\-
sheShasaartha.n niitvaa prasthitaH | atha rakShaapuruShaa api bahvapaaya.n
tadvana.n viditvaa sa.njiivaka.n parityajya pR^iShThato gatvaa.anyedyusta.n
saarthavaaha.n mithyaa.ahuH \- svaamin mR^ito.asau sa.njiivakaH |
asmaabhistu saarthavaahasyaabhiiShTa iti matvaa vahninaa sa.nskR^ita iti |
tacChrutvaa saarthavaahaH kR^itaj~natayaa snehaardrahR^idayastasyaurdhva\-
dehikakriyaa vR^iShotsargaadikaaH sarvaashcakaara | sa.njiivako.apyaayuH\-
sheShatayaa yamunaasalilamishraiH shishirataravaatairaapyaayitashariiraH
katha.ncidapyutthaaya yamunaataTamupapede | tatra marakatasadR^ishaani
baalatR^iNaagraaNi bhakShayankatipayairahobhirharavR^iShabha iva piinaH
kakudmaanbalavaa.nshca sa.nvR^ittaH | pratyaha.n valmiikashikharaagraaNi
shR^i~Ngaabhyaa.n vidaarayangarjamaana aaste | saadhu cedamucyate \-

arakShita.n tiShThati devarakShita.n surakShita.n devahata.n vinashyati |
jiivatyanaatho.api vane visarjitaH kR^itaprayatno.api gR^ihe vinashyati || 20||

atha kadaacitpi~Ngalako naama si.nhaH sarvamR^igaparivR^itaH
pipaasaakula udakapaanaartha.n yamunaataTamavatiirNaH sa.njiivakasya
gambhiiratararaava.n duuraadevaashR^iNot | tacChrutvaa.atiiva vyaakula\-
hR^idayaH sasaadhvasamaakaara.n pracChaadya vaTatale
caturmaNDalaavasthaanenaavasthitaH | caturmaNDalaavasthaana.n
tvida.n si.nhaH si.nhaanuyaayinaH kaakakaravaaH ki.nvR^ittaa iti | 
atha tasya karaTakadamanakanaamaanau dvau shR^igaalau mantriputrau
bhraShTaadhikaarau sadaanuyaayinaavaastaam | tau ca paraspara.n
mantrayataH | tatra damanako.abraviit \- bhadra karaTaka aya.n
taavadasmatsvaamii pi~Ngalaka udakagrahaNaartha.n yamunaakacCha\-
mavatiirya sthitaH | sa ki.nnimitta.n pipaasaakulo.api nivR^ittya
vyuuharacanaa.n vidhaaya daurmanasyenaabhibhuuto.atra vaTatale
sthitaH | karaTaka aaha \- bhadra kimaavayoranena vyaapaareNa |
ukta~nca yataH \-

avyaapaareShu vyaapaara.n yo naraH kartumicChati |
sa eva nidhana.n yaati kiilotpaaTiiva vaanaraH || 21||

\medskip\hrule\medskip
kathaa 1
kiilotpaaTivaanarakathaa |

kasmi.nshcinnagaraabhyaase kenaapi vaNikputreNa tarukhaNDamadhye
devataayatana.n kartumaarabdham | tatra ca ye karmakaraaH
sthaapanaadayaste madhyaahnavelaayaamaahaaraartha.n nagaramadhye
gacChanti | atha kadaacit tatraanuSha~Ngika.n vaanarayuuthamitashce\-
tashca paribhramadaagatam | tatraikasya kasyacicChilpino.ardhasphaaTito\-
.a~njanavR^ikShadaarumayaH stambhaH khadirakiilakena madhyanihitena
tiShThati | etasminnantare te vaanaraastarushikharapraasaadashR^i~Nga\-
daaruparyanteShu yathecChayaa kriiDitumaarabdhaaH | ekashca teShaa.n
pratyaasannamR^ityushcaapalyaattasminnardhasphoTitastambha upavishya
paaNibhyaa.n kiilaka.n sa.ngR^ihya yaavadutpaadayitumaarebhe taavattasya
stambhamadhyagatavR^iShaNasya svasthaanaaccalitakiilakena yadvR^itta.n
tatpraageva niveditam | ato.aha.n braviimi \- avyaapaareShu iti |
aavayorbhakShitasheSha aahaaro.astyeva | tat kimanena vyaapaareNa |
damanaka aaha tat ki.n bhavaanaahaaraarthii kevalameva | tanna yuktam |
ukta~nca \-

suhR^idaamupakaarakaaraNaaddviShataamapyapakaarakaaraNaat |
nR^ipasa.nshraya iShyate budhairjaThara.n ko na bibharti kevalam || 22||

ki~nca \-

yasmin jiivanti jiivanti bahavaH so.atra jiivati |
vayaa.nsi ki.n na kurvanti ca~ncvaa svodarapuuraNam || 23||

tathaa ca \-

yajjiivyate kShaNamapi prathita.n manuShyai\-
           rvij~naanashauryavibhavaaryaguNaiH sametam |
tannaama jiivitamiha pravadanti tajdnyaaH
           kaako.api jiivati ciraaya bali.n ca bhu~Nkte || 24||
yo naatmanaa na ca pareNa ca bandhuvarge
diine dayaa.n na kurute na ca martyavarge |
ki.n tasya jiivitaphala.n hi manuShyaloke
kaako.api jiivati ciraaya bali.n ca bhu~Nkte || 25||
supuuraa syaatkunadikaa supuuro muuShikaa~njaliH |
susa.ntuShTaH kaapuruShaH svalpakenaapi tuShyati || 26||

ki~nca \-

ki.n tena jaatu jaatena maaturyauvanahaariNaa |
aarohati na yaH svasya va.nshasyaagre dhvajo yathaa || 27||
parivartini sa.nsaare mR^itaH ko vaa na jaayate |
jaatastu gaNyate so.atra yaH sphurecca shriyaadhikaH || 28||

ki~nca \-

jaatasya nadiitiire tasyaapi tR^iNasya janmasaaphalyam |
yatsalilamajjanaakulajanahastaalambana.n bhavati || 29||

tathaa ca \-

stimitonnatasa~ncaaraa janasantaapahaariNaH |
jaayante viralaa loke jaladaa iva sajjanaaH || 30||
niratishaya.n garimaaNa.n tena jananyaaH smaranti vidvaa.nsaH |
yatkamapi vahati garbha.n mahataamapi yo gururbhavati || 31||
aprakaTiikR^itashaktiH shakto.api janastiraskriyaa.n labhate |
nivasannantardaaruNi la~Nghyo vahnirna tu jvalitaH || 32||

karaTaka aaha \- aavaa.n taavadapradhaanau tatkimaavayoranena
vyaapareNa | ukta~nca \-

apR^iShTo.atraapradhaano yo bruute raadnyaH puraH kudhiiH |
na kevalamasa.nmaana.n labhate ca viDambanam || 33||

tathaa ca \-

vacastatra prayoktavya.n yatrokta.n labhate phalam |
sthaayii bhavati caatyanta.n raagaH shuklapaTe yathaa || 34||

damanaka aaha \- maa maiva.n vada |

apradhaanaH pradhaanaH syaatsevate yadi paarthivam |
pradhaano.apyapradhaanaH syaadyadi sevaavivarjitaH || 35||

yata ukta~nca \-

aasannameva nR^ipatirbhajate manuShya.n
           vidyaavihiinamakuliinamasa.nskR^ita.n vaa |
praayeNa bhuumipatayaH pramadaa lataashca
           yatpaarshvato bhavati tatpariveShTayanti || 36||

tathaa ca \-

kopaprasaadavastuuni ye vicinvanti sevakaaH |
aarohanti shanaiH pashcaaddhunvantamapi paarthivam || 37||
vidyaavataa.n mahecChaanaa.n shilpavikramashaalinaam |
sevaavR^ittividaa.n caiva naashrayaH paarthiva.n vinaa || 38||
ye jaatyaadimahotsaahaannarendraannopayaanti ca |
teShaamaamaraNa.n bhikShaa praayashcitta.n vinirmitam || 39||
ye ca praahurduraatmaano duraaraadhyaa mahiibhujaH |
pramaadaalasyajaaDyaani khyaapitaani nijaani taiH || 40||
sarpaanvyaaghraangajaansi.nhaan dR^iShTopaayairvashiikR^itaan |
raajeti kiyatii maatraa dhiimataamapramaadinaam || 41||
raajaanameva sa.nshritya vidvaanyaati paraa.n gatim |
vinaa malayamanyatra candana.n na prarohati || 42||
dhavalaanyaatapatraaNi vaajinashca manoramaaH |
sadaa mattaashca maata~NgaaH prasanne sati bhuupatau || 43||

karaTaka aaha \- atha bhavaanki.n kartumanaaH | so.abraviit \-
adyaasmatsvaamii pi~Ngalako bhiito bhiitaparivaarashca vartate | tadena.n
gatvaa bhayakaaraNa.n vij~naaya 
sandhivigrahayaanaaasanasa.nshrayadvaidhiibhaavaa\-
naamekatamena sa.nvidhaasye | karaTaka aaha \- katha.n vetti
bhavaanyadbhayaaviShTo.aya.n svaamii | so.abraviit \- dnyeya.n kimatra |
yata ukta~nca \-

udiirito.arthaH pashunaapi gR^ihyate
           hayaashca naagaashca vahanti coditaaH |
anuktamapyuuhati paNDito janaH
           pare~Ngitadnyaanaphalaa hi buddhayaH || 44||

tathaa ca manuH (8.26) \-

aakaarairi~Ngitairgatyaa ceShTayaa bhaaShaNena ca |
netravaktravikaaraishca lakShyate.antargata.n manaH || 45||

tadadyaina.n bhayaakula.n praapya svabuddhiprabhaavena nirbhaya.n
kR^itvaa vashiikR^itya ca nijaa.n saacivyapadavii.n
samaasaadayiShyaami | karaTaka aaha \- anabhij~no bhavaan
sevaadharmasya | tatkathamena.n vashiikariShyasi | so.abraviit \-
kathamaha.n sevaanabhidnyaH | mayaa hi taatotsa~Nge kriiDataa\-
.abhyaagatasaadhuunaa.n niitishaastra.n paThataa.n yacChruta.n
sevaadharmasya saara.n tad hR^idi sthaapitam | shruuyataa.n
taccedam \-

suvarNapuShpitaa.n pR^ithvii.n vicinvanti naraastrayaH |
shuurashca kR^itavidyashca yashca jaanaati sevitum || 46||
saa sevaa yaa prabhuhitaa graahyaa vaakyavisheShataH |
aashrayetpaarthiva.n vidvaa.nstaddvaareNaiva naanyathaa || 47||
yo na vetti guNaanyasya na ta.n seveta paNDitaH |
na hi tasmaatphala.n ki~ncitsukR^iShTaaduuSharaadiva || 48||
dravyaprakR^itihiino.api sevyaH sevyaguNaanvitaH |
bhavatyaajiivana.n tasmaatphala.n kaalaantaraadapi || 49||
api sthaaNuvadaasiinaH shuShyanparigataH kShudhaa |
na tvevaanaatmasampannaadvR^ittimiiheta paNDitaH || 50||
sevakaH svaamina.n dveShTi kR^ipaNa.n paruShaakSharam |
aatmaana.n ki.n sa na dveShTi sevyaasevya.n na vetti yaH || 51||
yamaashritya na vishraama.n kShudhaartaa yaanti sevakaaH |
so.arkavannR^ipatistyaajyaH sadaa puShpaphalo.api san || 52||
raajamaatari devyaa.n ca kumaare mukhyamantriNi |
purohite pratiihaare sadaa varteta raajavat || 53||
jiiveti prabruvanproktaH kR^ityaakR^ityavicakShaNaH |
karoti nirvikalpa.n yaH sa bhavedraajavallabhaH || 54||
prabhuprasaadaja.n vitta.n supraapta.n yo nivedayet |
vastraadya.n ca dadhatya~Nge sa bhavedraajavallabhaH || 55||
antaHpuracaraiH saardha.n yo na mantra.n samaacaret |
na kalatrairnarendrasya sa bhavedraajavallabhaH || 56||
dyuuta.n yo yamaduutaabha.n haalaa.n haalaahalopamaam |
pashyeddaaraanvR^ithaakaaraansa bhavedraajavallabhaH || 57||
yuddhakaale.agraNiiryaH syaatsadaa pR^iShThaanugaH pure |
prabhordvaaraashrito harmye sa bhavedraajavallabhaH || 58||
sammato.aha.n vibhornityamiti matvaa vyatikramet |
kR^icChreShvapi na maryaadaa.n sa bhavedraajavallabhaH || 59||
dveShidveShaparo nityamiShTaanaamiShTakarmakR^it |
yo naro naranaathasya sa bhavedraajavallabhaH || 60||
proktaH pratyuttara.n naaha viruddha.n prabhuNaa ca yaH |
na samiipe hasatyuccaiH sa bhavedraajavallabhaH || 61||
yo raNa.n sharaNa.n tadvanmanyate bhayavarjitaH |
pravaasa.n svapuraavaasa.n sa bhavedraajavallabhaH || 62||
na kuryaannaranaathasya yoShidbhiH saha sa.ngatim |
na nindaa.n na vivaada.n ca sa bhavedraajavallabhaH || 63||

karaTaka aaha \- atha bhavaa.nstatra gatvaa ki.n taavatprathama.n
vakShyati tattaavaducyataam | damanaka aaha \-

uttaraaduttara.n vaakya.n vadataa.n sa.nprajaayate |
suvR^iShTiguNasampannaadbiijaadbiijamivaaparam || 64||
apaayasa.ndarshanajaa.n vipattimupaayasa.ndarshanajaa.n ca siddhim |
medhaavino niitiguNaprayuktaa.n puraH sphurantiimiva varNayanti || 65||
ekeShaa.n vaaci shukavadanyeShaa.n hR^idi muukavat |
hR^idi vaaci tathaanyeShaa.n valgu valganti suuktayaH || 66||

na caahamapraaptakaala.n vakShye | aakarNita.n mayaa niitisaara.n pituH
puurvamutsa~Nga.n hi niShevataa |

apraaptakaala.n vacana.n bR^ihaspatirapi bruvan |
labhate bahvavadnyaanamapamaana.n ca puShkalam || 67||

karaTaka aaha \-

duraaraadhyaa hi raajaanaH parvataa iva sarvadaa |
vyaalaakiirNaaH suviShamaaH kaThinaa duShTasevitaaH || 68||

tathaa ca \-

bhoginaH ka~ncukaaviShTaaH kuTilaaH kruuraceShTitaaH |
suduShTaa mantrasaadhyaashca raajaanaH pannagaa iva || 69||
dvijihvaaH kruurakarmaaNo.aniShTaashChidraanusaariNaH |
duurato.api hi pashyanti raajaano bhujagaa iva || 70||
svalpamapyapakurvanti ye.abhiiShTaa hi mahiipateH |
te vahnaaviva dahyante pata~NgaaH paapacetasaH || 71||
duraaroha.n pada.n raadnyaa.n sarvalokanamaskR^itam |
svalpenaapyapakaareNa braahmaNyamiva duShyati || 72||
duraaraadhyaaH shriyo raaj~naa.n duraapaa duShparigrahaaH |
tiShThantyaapa ivaadhaare ciramaatmani sa.nsthitaaH || 73||

damanaka aaha \- satyametatparam | ki.n tu \-

yasya yasya hi yo bhaavastena tena samaacaret |
anupravishya medhaavii kShipramaatmavasha.n nayet || 74||
bhartushcittaanuvartitva.n suvR^itta.n caanujiivinaam |
raakShasaashcaapi gR^ihyante nitya.n ChandaanuvartibhiH || 75||
saruShi nR^ipe stutivacana.n tadabhimate prema taddviShi dveShaH |
taddaanasya ca sha.nsaa amantratantra.n vashiikaraNam || 76||

karaTaka aaha \- yadyevamabhimata.n tarhi shivaaste panthaanaH
santu | yathaabhilaShitamanuShThiiyataam | so.api praNamya
pi~Ngalakaabhimukha.n pratasthe | athaagacChanta.n damanaka\-
maalokya pi~Ngalako dvaaHsthamabraviit \- apasaaryataa.n
vetralataa | ayamasmaaka.n cirantano mantriputro damanako.avyaa\-
hatapraveshaH | tatpraveshyataa.n dvitiiyamaNDalabhaagii | iti | sa
aaha \- yathaavaadiidbhagavaaniti | athopasR^itya damanako
nirdiShTaasane pi~Ngalaka.n praNamya praaptaanudnya upaviShTaH |
sa tu tasya nakhakulishaala~NkR^ita.n dakShiNapaaNimupari dattvaa
maanapuraHsaramuvaaca \- api shiva.n bhavataH | kasmaacciraad
dR^iShTo.asi |damanaka aaha\- na ki.ncid devapaadaanaamasmaabhiH
prayojanam | para.n bhavataa.n praaptakaala.n vaktavya.n yata
uttamamadhyamaadhamaiH sarvairapi raadnyaa.n prayojanam |
ukta~nca \-

dantasya niShkoShaNakena nitya.n
           karNasya kaNDuuyanakena vaapi |
tR^iNena kaarya.n bhavatiishvaraaNaa.n
           kima~Ngavaagghastavataa nareNa || 77||

tathaa vaya.n devapaadaanaamanvayaagataa bhR^ityaa aapatsvapi
pR^iShThagaamino yadyapi svamadhikaara.n na labhaamahe tathaapi
devapaadaanaametadyukta.n na bhavati | ukta~nca \-

sthaaneShveva niyoktavyaa bhR^ityaa aabharaNaani ca |
na hi cuuDaamaNiH paade prabhavaamiiti badhyate || 78||

yataH \-

anabhij~no guNaanaa.n yo na bhR^ityairanugamyate |
dhanaaDhyo.api kuliino.api kramaayaato.api bhuupatiH || 79||

ukta~nca \-

asamaiH samiiyamaanaH samaishca parihiiyamaaNasatkaaraH |
dhuri yo na yujyamaanastribhirarthapati.n tyajati bhR^ityaH || 80||

yaccaavivekitayaa raajaa bhR^ityaanuttamapadayogyaanhiinaadhamasthaane
niyojayati na te tatraiva tiShThanti sa bhuupaterdoSho na teShaam |
ukta~nca \-

kanakabhuuShaNasa~NgrahaNocito
           yadi maNistrapuNi pratibadhyate |
na sa virauti na caapi sa shobhate
           bhavati yojayiturvacaniiyataa || 81||

yacca svaamyeva.n vadati ciraaddR^ishyate | tadapi shruuyataam \-

savyadakShiNayoryatra visheSho naasti hastayoH |
kastatra kShaNamapyaaryo vidyamaanagatirbhavet || 82||
kaace maNirmaNau kaaco yeShaa.n buddhirvikalpate |
na teShaa.n sannidhau bhR^ityo naamamaatro.api tiShThati || 83||
pariikShakaa yatra na santi deshe
           naarghanti ratnaani samudrajaani |
aabhiiradeshe kila candrakaanta.n
           tribhirvaraaTairvipaNanti gopaaH || 84||
lohitaakhyasya ca maNeH padmaraagasya caantaram |
yatra naasti katha.n tatra kriyate ratnavikrayaH || 85||
nirvisheSha.n yadaa svaamii sama.n bhR^ityeShu vartate |
tatrodyamasamarthaanaamutsaahaH parihiiyate || 86||
na vinaa paarthivo bhR^ityairna bhR^ityaaH paarthiva.n vinaa |
teShaa.n ca vyavahaaro.aya.n parasparanibandhanaH || 87||
bhR^ityairvinaa svaya.n raajaa lokaanugrahakaaribhiH |
mayuukhairiva diiptaa.nshustejasvyapi na shobhate || 88||
araiH sandhaaryate naabhirnaabhau caaraaH pratiShThitaaH |
svaamisevakayoreva.n vR^itticakra.n pravartate || 89||
shirasaa vidhR^itaa nitya.n snehena paripaalitaaH |
keshaa api virajyante niHsnehaaH ki.n na sevakaaH || 90||
raajaa tuShTo hi bhR^ityaanaamarthamaatra.n prayacChati |
te tu sa.nmaanamaatreNa praaNairapyupakurvate || 91||
eva.n dnyaatvaa narendreNa bhR^ityaaH kaaryaa vicakShaNaaH |
kuliinaaH shauryasa.nyuktaaH shaktaa bhaktaaH kramaagataaH || 92||
yaH kR^itvaa sukR^ita.n raadnyo duShkara.n hitamuttamam |
lajjayaa vakti no ki~ncittena raajaa sahaayavaan || 93||
yasminkR^itya.n samaaveshya nirvisha~Nkena cetasaa |
aasyate sevakaH sa syaatkalatramiva caaparam || 94||
yo.anaahuutaH samabhyeti dvaari tiShThati sarvadaa |
pR^iShTaH satya.n mita.n bruute sa bhR^ityo.arho mahiibhujaam || 95||
anaadiShTo.api bhuupasya dR^iShTvaa haanikara.n ca yaH |
yatate tasya naashaaya sa bhR^ityo.arho mahiibhujaam || 96||
taaDito.api durukto.api daNDito.api mahiibhujaa |
yo na cintayate paapa.n sa bhR^ityo.arho mahiibhujaam || 97||
na garva.n kurute maane naapamaane ca tapyate |
svaakaara.n rakShayedyastu sa bhR^ityo.arho mahiibhujaam || 98||
na kShudhaa piiDyate yastu nidrayaa na kadaacana |
na ca shiitaatapaadyaishca sa bhR^ityo.arho mahiibhujaam || 99||
shrutvaa saa.ngraamikii.n vaartaa.n bhaviShyaa.n svaamina.n prati |
prasannaasyo bhavedyastu sa bhR^ityo.arho mahiibhujaam || 100||
siimaa vR^iddhi.n samaayaati shuklapakSha ivoDuraaT |
niyogasa.nsthite yasminsa bhR^ityo.arho mahiibhujaam || 101||
siimaa sa.nkocamaayaati vahnau carma ivaahitam |
sthite yasminsa tu tyaajyo bhR^ityo raajya.n samiihataa || 102||

tathaa shR^igaalo.ayamiti manyamaanena mamopari svaaminaa
yadyavadnyaa kriyate tadapyayuktam | ukta~nca yataH \-

kausheya.n kR^imija.n suvarNamupalaadduurvaapi goromataH
pa~Nkaattaamarasa.n shashaa~Nka udadherindiivara.n gomayaat |
kaaShThaadagniraheH phaNaadapi maNirgopittato rocanaa
praakaashya.n svaguNodayena guNino gacChanti ki.n janmanaa || 103||
muuShikaa gR^ihajaataapi hantavyaa svaapakaariNii |
bhakShyapradaanairmaarjaaro hitakR^itpraapyate janaiH || 104||
eraNDabhiNDaarkanalaiH prabhuutairapi sa~ncitaiH |
daarukR^itya.n yathaa naasti tathaivaadnyaiH prayojanam || 105||
ki.n bhaktenaasamarthena ki.n shaktenaapakaariNaa |
bhakta.n shakta.n ca maa.n raajannaavadnyaatu.n tvamarhasi || 106||

pi~Ngalaka aaha \- bhavatveva.n taavat | asamarthaH samartho vaa
cirantanastvamasmaaka.n mantriputraH | tadvishrabdha.n bruuhi
yatki~ncidvaktukaamaH | damanaka aaha \- deva vidnyaapya.n ki~ncidasti |
pi~Ngalaka aaha \- tannivedayaabhipretam | so.abraviit \-

api svalpatara.n kaarya.n yadbhavetpR^ithiviipateH |
tanna vaacya.n sabhaamadhye provaaceda.n bR^ihaspatiH || 107||

tadaikaantike madvidnyaapyamaakarNayantu devapaadaaH | yataH \-

ShaTkarNo bhidyate mantrashcatuShkarNaH sthiro bhavet |
tasmaat sarvaprayatnena ShaTkarNa.n varjayetsudhiiH || 108||

atha pi~Ngalakaabhipraayadnyaa vyaaghradviipivR^ikapuraHsaraa sarve.api
tadvacaH samaakarNya sa.nsadi tatkShaNaadeva duuriibhuutaaH | tatashca
damanaka aaha \- udakagrahaNaartha.n pravR^ittasya svaaminaH kimiha
nivR^ittyaavasthaanam | pi~Ngalaka aaha savilakShasmitam\- na ki~ncidapi |
so.abraviit \- deva yadyanaakhyeya.n tattiShThatu | ukta~nca \-

daareShu ki~ncitsvajaneShu ki~ncidgopya.n vayasyeShu suteShu ki~ncit |
yukta.n na vaa yuktamida.n vicintya vadedvipashcinmahato.anurodhaat || 109 ||

tacChrutvaa pi~Ngalakashcintayaamaasa\- yogyo.aya.n dR^ishyate |
tatkathayaamyetasyaagra aatmano.abhipraayam | ukta~nca \-

svaamini guNaantaradnye guNavati bhR^itye.anuvartini kalatre |
suhR^idi nirantaracitte nivedya duHkha.n sukhii bhavati || 110 ||

bho damanaka shR^iNoShi shabda.n duuraanmahaantam | so.abraviit\-
svaamin shR^iNomi | tatkim | pi~Ngalaka aaha \- bhadra
ahamasmaadvanaadgantumicChaami | damanaka aaha \- kasmaat |pi~Ngalaka
aaha \- yato.adyaasmadvane kimapyapuurva.n sattva.n praviShTa.n yasyaaya.n
mahaashabdaH shruuyate | tasya ca shabdaanuruupeNa paraakrameNa
bhavitavyamiti | damanaka aaha \- yacChabdamaatraadapi bhayamupagataH
svaamii tadapyayuktam | ukta~nca \-

ambhasaa bhidyate setustathaa mantro.apyarakShitaH |
paishunyaadbhidyate sneho bhidyate vaagbhiraaturaH || 111||

tanna yukta.n svaaminaH puurvopaarjita.n vana.n tyaktu.n yato bheriiveNu\-
viinaamR^ida~NgataalapaTahasha~Nkhakaahalaadibhedena shabdaa
anekavidhaa bhavanti | tanna kevalaacChabdamaatraadapi bhetavyam |
ukta~nca \-

atyutkaTe ca raudre ca shatrau praapte na hiiyate |
dhairya.n yasya mahiinaatho na sa yaati paraabhavam || 112||
darshitabhaye.api dhaatari dhairyadhva.nso bhavenna dhiiraaNaam |
shoShitasarasi nidaaghe nitaraamevoddhataH sindhuH || 113||

tathaa ca \-
yasya na vipadi viShaadaH sa.npadi harSho raNe na bhiirutvam |
ta.n bhuvanatrayatilaka.n janayati jananii suta.n viralam || 114||

tathaa ca \-

shaktivaikalyanamrasya niHsaaratvaallaghiiyasaH |
janmino maanahiinasya tR^iNasya ca samaa gatiH || 115||

api ca \-

anyaprataapamaasaadya yo dR^iDhatva.n na gacChati |
jatujaabharaNasyeva ruupeNaapi hi tasya kim || 116||

tadeva.n dnyaatvaa svaaminaa dhairyaavaShTambhaH kaaryaH | na shabda\-
maatraadbhetavyam | api ca \-

puurvameva mayaa dnyaata.n puurNametaddhi medasaa |
anupravishya vidnyaata.n yaavaccarma ca daaru ca || 117||

pi~Ngalaka aaha \- kathametat | so.abraviit \-

\medskip\hrule\medskip
kathaa 2
shR^igaaladundubhikathaa |

kashcidgomaayurnaama shR^igaalaH kShutkShaamakaNTha itastataH
paribhramanvane sainyadvayasa.ngraamabhuumimapashyat | tasyaa.n ca
dundubheH patitasya vaayuvashaadvalliishaakhaagrairhanyamaanasya
shabdamashR^iNot | atha kShubhitahR^idayashcintayaamaasa aho
vinaShTo.asmi | tadyaavannaasya proccaaritashabdasya dR^iShTigocare
gacChaami taavadanyato vrajaami | athavaa naitadyujyate sahasaiva |

bhaye vaa yadi vaa harShe sa.npraapte yo vimarshayet |
kR^itya.n na kurute vegaanna sa santaapamaapnuyaat || 118||

tattaavajjaanaami kasyaaya.n shabdaH | dhairyamaalambya vimarshayan\-
yaavanmanda.n manda.n gacChati taavaddundubhimapashyat | sa ca ta.n
paridnyaaya samiipa.n gatvaa svayameva kautukaadataaDayat | bhuuyashca
harShaadacintayat \- aho ciraadetadasmaaka.n mahadbhojanamaapatitam |
tannuuna.n maa.nsamedo.asR^igbhiH paripuurita.n bhaviShyati | tataH
paruShacarmaavaguNThita.n tatkathamapi vidaaryaikadeshe Chidra.n kR^itvaa
sa.nhR^iShTamanaa madhye praviShTaH | para.n carmavidaaraNato
da.nShTraabha~NgaH samajani | atha niraashiibhuutastaddaarusheSha\-
mavalokya shlokamenamapaThat puurvameva mayaa dnyaatam iti | ato na
shabdamaatraadbhetavyam | pi~Ngalaka aaha\- bhoH pashyaaya.n mama
sarvo.api parigraho bhayavyaakulitamanaaH palaayitumicChati | tatkathamaha.n
dhairyaadavaShTambha.n karomi | so.abraviit\- svaaminnaiShaameSha doShaH |
yataH svaamisadR^ishaa eva bhavanti bhR^ityaaH | ukta~nca \-

ashvaH shastra.n shaastra.n viiNaa vaaNii narashca naarii ca |
puruShavisheSha.n praaptaa bhavantyayogyaashca yogyaashca || 119 ||

tatpauruShaavaShTambha.n kR^itvaa tva.n taavadatraiva pratipaalaya
yaavadahametacChabdasvaruupa.n dnyaatvaa aagacChaami | tataHpashcaad
yathocita.n kaaryamiti | pi~Ngalaka aaha \- ki.n tatra bhavaan
gantumutsahate | sa aaha\- ki.n svaamyaadeshaatsadbhR^ityasya
kR^ityaakR^ityamasti | ukta~nca \-

svaamyaadeshaatsubhR^ityasya na bhiiH sa~njaayate kvacit |
pravishenmukhamaaheya.n dustara.n vaa mahaarNavam || 120||

tathaa ca \-

svaamyaadiShTastu yo bhR^ityaH sama.n viShamameva ca |
manyate na sa sandhaaryo bhuubhujaa bhuutimicChataa || 121||

pi~Ngalaka aaha \- bhadra.n yadyeva.n tadgacCha | shivaaste panthaanaH
santviti | damanako.api ta.n praNamya sa.njiivakashabdaanusaarii
pratasthe | atha damanake gate bhayavyaakulamanaaH
pi~Ngalakashcintayaamaasa \- aho na shobhana.n kR^ita.n mayaa |
yattasya vishvaasa.n gatvaatmaabhipraayo niveditaH | kadaacid
damanako.ayamubhayavetano bhuutvaa mamopari duShTabuddhiH
syaadbhraShTaadhikaaratvaat | ukta~nca \-

ye bhavanti mahiipasya sammaanitavimaanitaaH |
yatante tasya naashaaya kuliinaa api sarvadaa || 122||

tattaavadasya cikiirShita.n vettumanyatsthaanaantara.n gatvaa
pratipaalayaami | kadaaciddamanakastamaadaaya maa.n
vyaapaadayitumicChati | ukta~nca \-

na badhyante hyavishvastaa balibhirdurbalaa api |
vishvastaastveva badhyante balavanto.api durbalaiH || 123||
bR^ihaspaterapi praadnyo na vishvaasa.n vrajennaraH |
ya icChedaatmano vR^iddhimaayuShya.n ca sukhaani ca || 124||
shapathaiH sandhitasyaapi na vishvaase vrajedripoH |
raajyalobhaadyato vR^itraH shakreNa shapathairhataH || 125||
na vishvaasa.n vinaa shatrurdevaanaamapi sidhyati |
vishvaasaattridashendreNa ditergarbho vidaaritaH || 126||

eva.n sa.npradhaarya sthaanaantara.n gatvaa damanakamaargamavaloka\-
yannekaakii tasthau | damanako.api sa.njiivakasakaasha.n gatvaa
vR^iShabho.ayamiti paridnyaaya hR^iShTamanaa vyacintayat \- aho
shobhanamaapatitam | anenaitasya sandhivigrahadvaareNa mama pi~Ngalako
vashyo bhaviShyatiiti | ukta~nca \-

na kauliinaanna sauhaardaannR^ipo vaakye pravartate |
mantriNaa.n yaavadabhyeti vyasana.n shokameva ca || 127||
sadaivaapadgato raajaa bhogyo bhavati mantriNaam |
ata eva hi vaa~nChanti mantriNaH saapada.n nR^ipam || 128||
yathaa necChati niirogaH kadaacitsucikitsakam |
tathaapadrahito raajaa saciva.n naabhivaa~nChati || 129||

eva.n vicintayanpi~NgalakaabhimukhaH pratasthe | pi~Ngalako.api
tamaayaanta.n prekShya svaakaara.n rakShanyathaapuurvasthitaH |
damanako.api pi~Ngalakasakaasha.n gatvaa praNamyopaviShTaH |
pi~Ngalaka aaha\- ki.n dR^iShTa.n bhavataa tatsattvam |damanaka aaha\-
dR^iShTa.n svaamiprasaadaat | pi~Ngalaka aaha\- api satyam | damanaka
aaha\- ki.n svaamipaadaanaamagre.asatya.n vidnyaapyate | ukta~nca \-

api svalpamasatya.n yaH puro vadati bhuubhujaam |
devaanaa.n ca vinashyeta sa druta.n sumahaanapi || 130||

tathaa ca \-

sarvadevamayo raajaa manunaa sa.nprakiirtitaH |
tasmaatta.n devavatpashyenna vyaliikena karhicit || 131||
sarvadevamayasyaapi visheSho nR^ipaterayam |
shubhaashubhaphala.n sadyo nR^ipaaddevaadbhavaantare || 132||

pi~Ngalaka aaha \- satya.n dR^iShTa.n bhaviShyati bhavataa | na diinopari
mahaantaH kupyantiiti na tva.n tena nipaatitaH | yataH \-

tR^iNaani nonmuulayati prabha~njano
           mR^iduuni niicaiH praNataani sarvataH |
svabhaava evonnatacetasaamaya.n
           mahaanmahatsveva karoti vikramam || 133||

api ca \-

gaNDasthaleShu madavaariShu baddharaaga\-
           mattabhramadbhramarapaadatalaahato.api |
kopa.n na gacChati nitaantabalo.api naaga\-
           stulye bale tu balavaanparikopameti || 134||

damanaka aaha \- astveva.n sa mahaatmaa vaya.n kR^ipaNaaH | tathaapi
svaamii yadi kathayati tato bhR^ityatve niyojayaami | pi~Ngalaka aaha
socChvaasam \- ki.n bhavaa~nChaknotyeva.n kartum | damanaka aaha \-
kimasaadhya.n buddherasti | ukta~nca \-

na tacChastrairna naagendrairna hayairna padaatibhiH |
kaarya.n sa.nsiddhimabhyeti yathaa buddhyaa prasaadhitam || 135||

pi~Ngalaka aaha \- yadyeva.n tarhyamaatyapade.adhyaaropitastvam |
adyaprabhR^iti prasaadanigrahaadika.n tvayaiva kaaryamiti nishcayaH |atha
damanakaH satvara.n gatvaa saakShepa.n tamidamaaha \- ehyehiito
duShTavR^iShabha | svaamii pi~Ngalakastvaamaakaarayati | ki.n niHsha~Nko
bhuutvaa muhurmuhurnadasi vR^ithaa iti| tacChrutvaa sa.njiivako.abraviit \-
bhadra ko.aya.n pi~NgalakaH | damanaka aaha \- ki.n svaamina.n
pi~Ngalakamapi na jaanaasi | tatkShaNa.n pratipaalaya | phalenaiva
dnyaasyasi | nanvaya.n sarvamR^igaparivR^ito vaTatale svaamii
pi~Ngalakanaamaa si.nhastiShThati | tacChrutvaa gataayuShamivaatmaana.n
manyamaanaH sa.njiivakaH para.n viShaadamagamat | aaha ca \-
bhadra bhavaansaadhusamaacaaro vacanapaTushca dR^ishyate | tadyadi
maamavashya.n tatra nayasi tadabhayapradaanena svaaminaH sakaashaat
prasaadaH kaarayitavyaH | damanaka aaha \- bhoH satyamabhihita.n
bhavataa | niitireShaa yataH \-

paryanto labhyate bhuumeH samudrasya girerapi |
na katha~ncinmahiipasya cittaantaH kenacitkvacit || 136||

tattvamatraiva tiShTha yaavadaha.n ta.n samaye dR^iShTvaa tataH
pashcaattvaamanayaami iti | tathaanuShThite damanakaH pi~Ngalaka\-
sakaasha.n gatvedamaaha \- svaamin na tatpraakR^ita.n sattvam| sa hi
bhagavato maheshvarasya vaahanabhuuto vR^iShabha iti | mayaa pR^iShTa
idamuuce | maheshvareNa parituShTena kaalindiiparisare shaShpaagraaNi
bhakShayitu.n samaadiShTaH | ki.n bahunaa mama pradatta.n bhagavataa
kriiDaartha.n vanamidam | pi~Ngalaka aaha sabhayam \- satya.n dnyaata.n
mayaadhunaa | na devataaprasaada.n vinaa shaShpabhojino vyaalaakiirNa
eva.nvidhe vane niHsha~Nka.n nandanto bhramanti | tatastvayaa
kimabhihitam | damanaka aaha\-svaamin etadabhihita.n mayaa yadetadvana.n
caNDikaavaahanabhuutasya pi~Ngalakasya viShayiibhuutam | tadbhavaan
abhyaagataH priyo.atithiH | tattasya sakaasha.n gatvaa bhraatR^isnehenaikatra
bhakShaNapaanaviharaNakriyaabhirekasthaanaashrayeNa kaalo neyaH iti |
tatastenaapi sarvametatpratipannam | ukta~nca saharSha.n svaaminaH
sakaashaadabhayadakShiNaa daapayitavyaa iti | tadatra svaamii pramaaNam|
tacChrutvaa pi~Ngalaka aaha \- saadhu sumate saadhu | mantrishrotriya
saadhu | mama hR^idayena saha sa.nmantrya bhavatedamabhihitam |
taddattaa mayaa tasyaabhayadakShiNaa | para.n so.api madarthe\-
.abhayadakShiNaa.n yaacayitvaa drutataramaaniiyataamiti | atha saadhu
cedamucyate \-

antaHsaarairakuTilairacChidraiH supariikShitaiH |
mantribhirdhaaryate raajya.n sustambhairiva mandiram || 137||

tathaa ca \-

mantriNaa.n bhinnasandhaane bhiShajaa.n saannipaatike |
karmaNi vyajyate pradnyaa svasthe ko vaa na paNDitaH || 138||

damanako.api ta.n praNamya sa.njiivakasakaasha prasthitaH saharSha\-
macintayat \-  aho prasaadasa.nmukho naH svaamii vacanavashagashca
sa.nvR^ittaH | tannaasti dhanyataro mama | ukta~nca \-

amR^ita.n shishire vahniramR^ita.n priyadarshanam |
amR^ita.n raajasa.nmaanamamR^ita.n kShiirabhojanam || 139||

atha sa.njiivakasakaashamaasaadya saprashrayamuvaaca \- bho mitra
praarthito.asau mayaa bhavadarthe svaamyabhayapradaanam |
tadvishrabdha.n gamyataam iti | para.n tvayaa raajaprasaadamaasaadya
mayaa saha samayadharmeNa vartitavyam | na garvamaasaadya
svaprabhutayaa vicaraNiiyam | ahamapi tava sa~Nketena sarvaa.n
raajyadhuramamaatyapadaviimaashrityoddhariShyaami | eva.n kR^ite
dvayorapyaavayo raajalakShmiirbhogyaa bhaviShyati | yataH \-

aakheTakasya dharmeNa vibhavaaH syurvashe nR^iNaam |
nR^iprajaaH prerayatyeko hantyanyo.atra mR^igaaniva || 140 ||

tathaa ca \-

yo na puujayate garvaaduttamaadhamamadhyamaan |
nR^ipaasannaatsa maanyo.api bhrashyate dantilo yathaa || 141 ||

sa.njiivaka aaha \- katham etat | so.abraviit \-

\medskip\hrule\medskip
kathaa 3
dantilagorambhakathaa  |

astyatra dharaatale vardhamaana.n naama nagaram | tatra dantilo naama
naanaabhaaNDapatiH sakalapuranaayakaH prativasati sma | tena purakaarya.n
nR^ipakaarya.n ca kurvataa tuShTi.n niitaastatpuravaasino lokaa nR^ipatishca |
ki.n bahunaa na ko.api taadR^ikkenaapi caturo dR^iShTo shruto vaa | athavaa
satyametaduktam \-

narapatihitakartaa dveShyataa.n yaati loke
           janapadahitakartaa tyajyate paarthivendraiH |
iti mahati virodhe vartamaane samaane
           nR^ipatijanapadaanaa.n durlabhaH kaaryakartaa || 142||

athaiva.n gacChati kaale dantilasya kadaacidvivaahaH sa.npravR^ittaH |
tatra tena sarve puranivaasino raajasa.nnidhilokaashca sammaanapuraH\-
saramaamantrya bhojitaa vastraadibhiH satkR^itaashca | tato vivaahaanantara.n
raajaa saantaHpuraH svagR^ihamaaniiyaabhyarcitaH | atha tasya
nR^ipatergR^ihasammaarjanakartaa gorambho naama raajasevako
gR^ihaayaato.api tenaanucitasthaana upaviShTo.avadnyayaardhacandra.n
dattvaa niHsaaritaH | so.api tataH prabhR^iti nishvasannapamaanaanna
raatraavapyadhishete | katha.n mayaa tasya bhaaNDapate raajaprasaadahaaniH
kartavyaa iti cintayannaaste | athavaa kimanena vR^ithaa shariirashoShaNena |
na ki.ncinmayaa tasyaapakartu.n shakyamiti | athavaa saadhvidamucyate \-

yo hyapakartumashaktaH kupyati kimasau naro.atra nirlajjaH |
utpatito.api hi caNakaH shaktaH ki.n bhraaShTraka.n bha~Nktum || 143||

atha kadaacitpratyuuShe yoganidraa.n gatasya raadnyaH shayyaante
maarjana.n kurvannidamaaha \- aho dantilasya mahaddR^iptatva.n
yadraajamahiShiimaali~Ngati | tacChrutvaa raajaa sasambhramamutthaaya
tamuvaaca \- bho bho gorambha | satyametadyattvayaa jalpitam | ki.n
dantilena samaali~Ngitaa iti | gorambhaH praaha \- deva raatrijaagaraNena
dyuutaasaktasya me balaannidraa samaayaataa | tanna vedmi ki.n
mayaabhihitam | raajaa serShya.n svagatameSha taavadasmadgR^ihe\-
.apratihatagatistathaa dantilo.api | tatkadaacidanena devii
samaali~Ngyamaanaa dR^iShTaa bhaviShyati | tenedamabhihitam |
ukta~nca \-

yadvaa~nChati divaa martyo viikShate vaa karoti vaa |
tat svapne.api tadabhyaasaadbruute vaatha karoti vaa || 144||

tathaa ca \-

shubha.n vaa yadi va paapa.n yannR^iNaa.n hR^idi sa.nsthitam |
suguuDhamapi tajdnyeya.n svapnavaakyaattathaa madaat || 145||

athavaa striiNaa.n viShaye ko.atra sandehaH |

jalpanti saardhamanyena pashyantyanya.n savibhramaaH |
hR^idgata.n cintayantyanya.n priyaH ko naama yoShitaam || 146||

anyacca \-

ekena smitapaaTalaadhararuco jalpantyanalpaakSharam |
viikShante.anyamitaH sphuTatkumudiniiphullollasallocanaaH |
duurodaaracaritracitravibhava.n dhyaayanti caanya.n dhiyaa |
kenettha.n paramaarthato.arthavadiva premaasti vaamabhruvaam || 147||

tathaa ca \-

naagnistR^ipyati kaaShThaanaa.n naapagaanaa.n mahodadhiH |
naantakaH sarvabhuutaanaa.n na pu.nsaa.n vaamalocanaa || 148||
raho naasti kShaNo naasti naasti praarthayitaa naraH |
tena naarada naariiNaa.n satiitvamupajaayate || 149||
yo mohaanmanyate muuDho rakteya.n mama kaaminii |
sa tasyaa vashago nitya.n bhavetkriiDaashakuntavat || 150||
taasaa.n vaakyaani kR^ityaani svalpaani suguruuNyapi |
karoti sa kR^itairloke laghutva.n yaati sarvataH || 151||
striya.n ca yaH praarthayate sannikarSha.n ca gacChati |
iiShacca kurute sevaa.n tamevecChanti yoShitaH || 152||
anarthitvaanmanuShyaaNaa.n bhayaatparijanasya ca |
maryaadaayaamamaryaadaaH striyastiShThanti sarvadaa || 153||
naasaa.n kashcidagamyo.asti naasaa.n ca vayasi sthitiH |
viruupa.n ruupavanta.n vaa pumaanityeva bhujyate || 154||
rakto hi jaayate bhogyo naariiNaa.n shaaTikaa yathaa |
ghR^iShyante yo dashaalambii nitambe viniveshitaH || 155||
alaktako yathaa rakto niShpiiDya puruShastathaa |
abalaabhirbalaadraktaH paadamuule nipaatyate || 156||

eva.n sa raajaa bahuvidha.n vilapya tataH prabhR^iti dantilasya prasaada\-
paraa~NmukhaH sa.njaataH | ki.n bahunaa raajadvaarapravesho.api tasya
nivaaritaH | dantilo.apyakasmaadeva prasaadaparaa~Nmukhamavanipati\-
mavalokya cintayaamaasa \- aho saadhu cedamucyate \-

ko.arthaanpraapya na garvito viShayiNaH kasyaapado.asta.n gataaH |
striibhiH kasya na khaNDita.n bhuvi manaH ko naamaa raadnyaa.n priyaH |
kaH kaalasya na gocaraantaragataH ko.arthii gato gauravam |
ko vaa durjanavaaguraasu patitaH kShemeNa yaataH pumaan || 157||

tathaa ca \-

kaake shauca.n dyuutakaareShu satya.n
           sarpe kShaantiH striiShu kaamopashaantiH |
kliibe dhairya.n madyape tattvacintaa
           raajaa mitra.n kena dR^iShTa.n shruta.n vaa || 158||

apara.n mayaasya bhuupaterathavaanyasyaapi kasyacidraajasambandhinaH
svapne.api naaniShTa.n kR^itam | tatkimetatparaa~Nmukho maa.n prati
bhuupatiriti | eva.n ta.n dantila.n kadaacidraajadvaare viShkambhita.n vilokya
sa.nmaarjanakartaa gorambho vihasya dvaarapaalaanidamuuce \- bho bho
dvaarapaalaaH  raajaprasaadaadhiShThito.aya.n dantilaH svaya.n
nigrahaanugrahakartaa ca | tadanena nivaaritena yathaaha.n tathaa
yuuyamapyardhacandrabhaajino bhaviShyatha | tacChrutvaa
dantilashcintayaamaasa \- nuunamidamasya gorambhasya ceShTitam |
athavaa saadhvidamucyate \-

akuliino.api muurkho.api bhuupaala.n yo.atra sevate |
api sa.nmaanahiino.api sa sarvatra prapuujyate || 159||
api kaapuruSho bhiiruH syaaccennR^ipatisevakaH |
tathaapi na paraabhuuti.n janaadaapnoti maanavaH || 160||

eva.n sa bahuvidha.n vilapya vilakShamanaaH sodvego gataprabhaavaH
svagR^iha.n nishaamukhe gorambhamaahuuya vastrayugalena
sa.nmaanyedamuvaaca \- bhadra  mayaa na tadaa tva.n raagavashaanniH\-
saaritaH | yatastva.n braahmaNaanaamagrato.anucitasthaane samupaviShTo
dR^iShTa ityapamaanitaH | tatkShamyataam | so.api svargaraajyopama.n
tadvastrayugalamaasaadya para.n paritoSha.n gatvaa tamuvaaca \- bhoH
shreShThin  kShaanta.n mayaa te tat | tadasya sa.nmaanasya kR^ite pashya
me buddhiprabhaava.n raajaprasaada.n ca | evamuktvaa saparitoSha.n
niShkraantaH | saadhu cedamucyate \-

stokenonnatimaayaati stokenaayaatyadhogatim |
aho sasadR^ishaa ceShTaa tulaayaShTeH khalasya ca || 161||

tatashcaanyedyuH sa gorambho raajakula.n gatvaa yoganidraa.n gatasya
bhuupateH sa.nmaarjanakriyaa.n kurvannidamaaha \- aho aviveko.asmad\-
bhuupateH | yat puriiShotsargamaacara.nshcarbhaTiibhakShaNa.n karoti |
tacChrutvaa raajaa savismaya.n tamuvaaca \- re re gorambha  kimaprastuta.n
lapasi | gR^ihakarmakara.n matvaa tvaa.n na vyaapaadayaami | ki.n tvayaa
kadaacidahameva.nvidha.n karma samaacarandR^iShTaH | so.abraviit \-
dyuutaasaktasya raatrijaagaraNena sa.nmaarjana.n kurvaaNasya mama
balaannidraa samaayaataa | tayaadhiShThitena mayaa ki.ncijjalpitam |
tanna vedmi | tatprasaada.n karotu svaamii nidraaparavashasya iti | eva.n
shrutvaa raajaa cintitavaan \- yanmayaa janmaantare puriiShotsarga.n kurvataa
kadaapi cirbhaTikaa na bhakShitaa | tadyathaaya.n vyatikaro.asambhaavyo
mamaanena muuDhena vyaahR^itaHstathaa dantilasyaapiiti nishcayaH |
tanmayaa na yukta.n kR^ita.n yatsa varaakaH sa.nmaanena viyojitaH | na
taadR^ikpuruShaaNaameva.nvidha.n ceShTita.n sambhaavyate | tadabhaavena
raajakR^ityaani paurakR^ityaani  sarvaaNi shithilataa.n vrajanti | 
evamanekadhaa
  vimR^ishya dantila.n samaahuuya nijaa~NgavastraabharaNaadibhiH sa.nyojya
svaadhikaare niyojayaamaasa | ato.aha.n braviimi yo na puujayate garvaaditi |
sa.njiivaka aaha \- bhadra evamevaitat | yadbhavataabhihita.n tadeva mayaa
kartavyamiti | evamabhihite damanakastamaadaaya pi~Ngalakasakaasha\-
magamat | aaha ca \- deva eSha mayaaniitaH sa sa.njiivakaH | adhunaa devaH
pramaaNam | sa.njiivako.api ta.n saadara.n praNamyaagrataH savinaya.n
sthitaH | pi~Ngalako.api tasya piinaayatakakudmato nakhakulishaala.nkR^ita.n
dakShiNapaaNimupari dattvaa maanapuraHsaramuvaaca api shiva.n bhavataH |
kutastvamasminvane vijane samaayaato.asi |tenaapyaatmavR^ittaantaH kathitaH |
yathaa vardhamaanena  saha viyogaH sa.njaatastathaa sarva.n niveditam |
tacChrutvaa pi~NgalakaH saadaratara.n tamuvaaca \- vayasya na bhetavyam |
madbhujapa~njaraparirakShitena yathecCha.n tvayaadhunaa vartitavyam |
anyacca nitya.n matsamiipavartinaa bhaavyam | yataH kaaraNaadbahvapaaya.n
raudrasattvaniShevita.n vana.n guruuNaamapi sattvaanaamasevya.n kutaH
shaShpabhojinaam | evamuktvaa sakalamR^igaparivR^ito yamunaakacCha\-
mavatiiryodakagrahaNa.n kR^itvaa svecChayaa tadeva vana.n praviShTaH |
tatashca karakaTadamanakanikShiptaraajyabhaaraH sa.njiivikena saha
subhaaShitagoShThiimanubhavannaaste | athavaa saadhvidamucyate \-

yadR^icChayaapyupanata.n sakR^itsajjanasa~Ngatam |
bhavatyajaramatyanta.n naabhyaasakramamiikShate || 162||

sa.njiivakenaapyanekashaastraavagaahanaadutpannabuddhipraagalbhyena
stokairevaahobhirmuuDhamatiH pi~Ngalako dhiimaa.nstathaa kR^ito yathaa\-
.araNyadharmaadviyojya graamyadharmeShu niyojitaH | ki.n bahunaa pratyaha.n
pi~Ngalakasa.njiivakaaveva kevala.n rahasi mantrayataH | sheShaH sarvo.api
mR^igajano duuriibhuutastiShThati | karaTakadamanakaavapi pravesha.n na
labhete | anyacca si.nhaparaakramaabhaavaatsarvo.api mR^igajanastau ca
shR^igaalau kShudhaavyaadhibaadhitaa ekaa.n dishamaashritya sthitaaH |
ukta~nca \-

phalahiina.n nR^ipa.n bhR^ityaaH kuliinamapi connatam |
santyajyaanyatra gacChanti shuShka.n vR^ikShamivaaNDajaaH || 163||

tathaa ca \-

api sa.nmaanasa.nyuktaaH kuliinaa bhaktitatparaaH |
vR^ittibha~Ngaanmahiipaala.n tyajantyeva hi sevakaaH || 164||

anyacca \-

kaalaatikramaNa.n vR^itteryo na kurviita bhuupatiH |
kadaacitta.n na mu~ncanti bhartsitaa api sevakaaH || 165||

tathaa ca kevala.n sevakaa ittha.nbhuutaa yaavatsamastamapyetajjagat\-
paraspara.n bhakShaNaartha.n saamaadibhirupaayaistiShThati | tadyathaa \-

deshaanaamupari kShmaabhR^idaaturaaNaa.n cikitsakaaH |
vaNijo graahakaaNaa.n ca muurkhaaNaamapi paNDitaaH || 166||
pramaadinaa.n tathaa cauraa bhikShukaa gR^ihamedhinaam |
gaNikaaH kaaminaa.n caiva sarvalokasya shilpinaH || 167||
saamaadisajjitaiH paashaiH pratiikShante divaanisham |
upajiivanti shaktyaa hi jalajaa jaladaaniva || 168||

athavaa saadhvidamucyate \-

sarpaaNaa.n ca khalaanaa.n ca paradravyaapahaariNaam |
abhipraayaa na sidhyanti teneda.n vartate jagat || 169||
attu.n vaa~nChati shaambhavo gaNapateraakhu.n kShudhaartaH phaNii |
ta.n ca krau~ncaripoH shikhii girisutaasi.nho.api naagaashanam |
ittha.n yatra parigrahasya ghaTanaa shambhorapi syaadgR^ihe |
tatraanyasya katha.n na bhaavi jagato yasmaatsvaruupa.n hi tat || 170||

tataH svaamiprasaadarahitau kShutkShaamakaNThau paraspara.n karaTaka\-
damanakau mantrayete | tatra damanako bruute \- aarya karaTaka |
aavaa.n taavadapradhaanataa.n gatau | eSha pi~NgalakaH sa.njiivakaa\-
nuraktaH svavyaapaaraparaa~NmukhaH sa.njaataH | sarvo.api parijano gataH |
tatki.n kriyate | karaTaka aaha \- yadyapi tvadiiyavacana.n na karoti
tathaapi svaamii svadoShanaashaaya vaacyaH | ukta~nca \-

ashR^iNvannapi boddhavyo mantribhiH pR^ithiviipatiH |
yathaa svadoShanaashaaya vidureNaambikaasutaH || 171||

tathaa ca \-

madonmattasya bhuupasya ku~njarasya ca gacChataH |
unmaarga.n vaacyataa.n yaanti mahaamaatraaH samiipagaaH || 172||

tat tvayaiSha shaShpabhojii svaaminaH sakaashamaaniitaH |
tatsvahastenaa~NgaaraaH karShitaaH | damanaka aaha \- satyametat |
mamaaya.n doSho na svaaminaH | ukta~nca \-

jambuuko huDuyuddhena vaya.n caaShaaDhabhuutinaa |
duutikaa parakaaryeNa trayo doShaaH svaya.n kR^itaaH || 173||

karaTaka aaha \- kathametat | so.abraviit \-

\medskip\hrule\medskip
kathaa 4
devasharmaparivraajakakathaa |

asti kasmi.nshcidviviktapradeshe maThaayatanam | tatra devasharmaa naama
parivraajakaH prativasati sma | tasyaanekasaadhujanadattasuukShmavastra\-
vikrayavashaatkaalena mahatii vittamaatraa sa~njaataa | tataH sa na
kasyacidvishvasiti | nakta.n dina.n kakShaantaraattaa.n maatraa.n na
mu~ncati | athavaa saadhu cedamucyate \-

arthaanaamarjane duHkhamarjitaanaa.n ca rakShaNe |
naashe duHkha.n vyaye duHkha.n dhigarthaaH kaShTasa.nshrayaaH || 174||

athaa.aShaaDhabhuutirnaama paravittaapahaarii dhuurtastaamarthamaatraa.n
tasya kakShaantaragataa.n lakShayitvaa vyacintayat \- katha.n
mayaasyeyamarthamaatraa hartavyaa iti | tadatra maThe taavaddR^iDhashilaa\-
sa~ncayavashaadbhittibhedo na bhavati | uccaistaratvaacca dvaare pravesho
na syaat | tadena.n maayaavacanairvishvaasyaaha.n Chaatrataa.n vrajaami
yena sa vishvastaH kadaacidvishvaasameti | ukta~nca \-

nispR^iho naadhikaarii syaannaakaamii maNDanapriyaH |
naavidagdhaH priya.n bruuyaatsphuTavaktaa na va~ncakaH || 175||

eva.n nishcitya tasyaantikamupagamya AUM namaH shivaayeti proccaarya
saaShTaa~Nga.n praNamya ca saprashrayamuvaaca \- bhagavannasaaraH

sa.nsaaro.ayam | girinadiivegopama.n yauvanam | tR^iNaagnisama.n jiivitam |
sharadabhracChaayaasadR^ishaa bhogaaH | svapnasadR^isho mitraputra\-
kalatrabhR^ityavargasambandhaH | eva.n mayaa samyakparidnyaatam | tatki.n
kurvato me sa.nsaarasamudrottaraNa.n bhaviShyati | tacChrutvaa devasharmaa
saadaramaaha \- vatsa dhanyo.asi yatprathame vayasyeva.n viraktiibhaavaH |
ukta~nca \-

puurve vayasi yaH shaantaH sa shaanta iti me matiH |
dhaatuShu kShiiyamaaNeShu shamaH kasya na jaayate || 176||
aadau citte tataH kaaye sataa.n sa.njaayate jaraa |
asataa.n ca punaH kaaye naiva citte kadaacana || 177||

yacca maa.n sa.nsaarasaagarottaraNopaaya.n pR^icChasi |
tacChruuyataam \-

shuudro vaa yadi vaanyo.api caNDaalo.api jaTaadharaH |
diikShitaH shivamantreNa sa bhasmaa~Ngii shivo bhavet || 178||
ShaDakShareNa mantreNa puShpamekamapi svayam |
li~Ngasya muurdhni yo dadyaanna sa bhuuyo.abhijaayate || 179||

tacChrutvaa.aShaaDhabhuutistatpaadau gR^ihiitvaa saprashrayamidamaaha\-
bhagavan tarhi diikShayaa me.anugraha.n kuru | devasharmaa aaha \- vatsa
anugraha.n te kariShyaami | parantu raatrau tvayaa maThamadhye na
praveShTavyam | yatkaaraNa.n niHsa~Ngataa yatiinaa.n prashasyate
tava ca mamaapi ca | ukta~nca \-

durmantraannR^ipatirvinashyati yatiH sa~Ngaatsuto laalanaat |
vipro.anadhyayanaatkula.n kutanayaacChiila.n khalopaasanaat |
maitrii caapraNayaatsamR^iddhiranayaatsnehaH pravaasaashrayaat |
strii garvaadanavekShaNaadapi kR^iShistyaagaatpramaadaaddhanam || 180||

tattvayaa vratagrahaNaanantara.n maThadvaare tR^iNakuTiirake shayitavyamiti |
sa aaha \- bhagavan  bhavadaadeshaH pramaaNam | paratra hi tena me
prayojanam | atha kR^itashayanasamaya.n devasharmanigraha.n kR^itvaa
shaastroktavidhinaa shiShyataamanayat | so.api hastapaadaavamardanaadi\-
paricaryayaa ta.n paritoShamanayat | punastathaapi muniH
kakShaantaraanmaatraa.n na mu~ncati | athaiva.n gacChati kaala
aaShaaDhabhuutishcintayaamaasa \- aho na katha.ncideSha me
vishvaasamaagacChati | tatki.n divaapi shastreNa maarayaami ki.n vaa
viSha.n prayacChaami | ki.n vaa pashudharmeNa vyaapaadayaamiiti | eva.n
cintayatastasya devasharmaNo.api shiShyaputraH kashcidgraamaad\-
aamantraNaartha.n samaayaataH| praaha ca \- bhagavan pavitraaropaNa\-
kR^ite mama gR^ihamaagamyataamiti | tacChrutvaa devasharmaa.
aShaaDhabhuutinaa saha prahR^iShTamanaaH prasthitaH | athaiva.n
tasya gacChato.agre kaacinnadii samaayaataa | taa.n dR^iShTvaa maatraa.n
kakShaantaraadavataarya kanthaamadhye suguptaa.n nidhaaya snaatvaa
devaarcana.n vidhaaya tadanantaramaaShaaDhabhuutimidamaaha \- bho
aaShaaDhabhuute yaavadaha.n puriiShotsarga.n kR^itvaa samaagacChaami
taavadeShaa kanthaa yogeshvarasya saavadhaanatayaa rakShaNiiyaa |
ityuktvaa gataH | aaShaaDhabhuutirapi tasminnadarshaniibhuute
maatraamaadaaya satvara.n prasthitaH | devasharmaa.api ChaatraguNaanu\-
ra~njitamanaaH suvishvasto yaavadupaviShTastiShThati taavatsuvarNaroma\-
dehayuuthamadhye huDuyuddhamapashyat | atha roShavashaaddhuDu\-
yugalasya duuramapasaraNa.n kR^itvaa bhuuyo.api samupetya
lalaaTapaTTaabhyaa.n praharato bhuuri rudhira.n patati | tacca jambuuko
jihvaalaulyena ra~Ngabhuumi.n praveshyaasvaadayati | devasharmaa.api
tadaalokya vyacintayat \- aho mandamatiraya.n jambuukaH | yadi
kathamapyanayoH sa~NghaTTe patiShyati tannuuna.n mR^ityumavaapsyatiiti
vitarkayaami | kShaNaantare ca tathaiva raktaasvaadanalaulyaanmadhye
pravisha.nstayoH shiraHsampaate patito mR^itashca shR^igaalaH |
devasharmaa.api ta.n shocamaano maatraamuddishya shanaiH shanaiH
prasthito yaavadaaShaaDhabhuuti.n na pashyati tatashcautsukyena
shauca.n vidhaaya yaavatkanthaamaalokayati taavanmaatraa.n na
pashyati | tatashca haa haa muShito.asmiiti jalpanpR^ithiviitale muurcChayaa
nipapaata | tataH kShaNaaccetanaa.n labdhvaa bhuuyo.api samutthaaya
phuutkartumaarabdhaH \- bho aaShaaDhabhuute kva maa.n va~ncayitvaa
gato.asi | taddehi me prativacanam | eva.n bahu vilapya tasya padapaddhati\-
manveShayanshanaiH shanaiH prasthitaH | athaiva gacChansaayantanasamaye
ka~ncidgraamamaasasaada | atha tasmaadgraamaatkashcitkaulikaH sabhaaryo
madyapaanakR^ite samiipavartini nagare prasthitaH | devasharmaa.api tamaalokya
provaaca \- bho bhadra vaya.n suuryoDhaa atithayastavaantika.n praaptaaH | na
kamapyatra graame jaaniimaH | tadgR^ihyataamatithidharmaH | ukta~nca \-

sampraapto yo.atithiH saaya.n suuryoDhe gR^ihamedhinaam |
puujayaa tasya devatva.n prayaanti gR^ihamedhinaH || 181||

tathaa ca \-

tR^iNaani bhuumirudaka.n vaakcaturthii ca suunR^itaa |
sataametaani harmyeShu nocChidyante kadaacana || 182||
svaagatenaagnayastR^iptaa aasanena shatakratuH |
paadashaucena pitaro.arghaacChambhustathaatitheH || 183||

kauliko.api tacChrutvaa bhaaryaamaaha \- priye gacCha tvamatithimaadaaya
gR^iha.n prati paadashaucabhojanashayanaadibhiH satkR^itya tva.n tatraiva
tiShTha | aha.n tava kR^ite prabhuutamadyamaaneShyaami | evamuktvaa
prasthitaH | saa.api bhaaryaa pu.nshcalii tamaadaaya prahasitavadanaa
devadatta.n manasi  dhyaayantii gR^iha.n prati pratasthe | athavaa saadhu
cedamucyate \-

durdivase ghanatimire duHsa.ncaaraasu nagaraviithiiShu |
patyurvideshagamane paramasukha.n jaghanacapalaayaaH || 184||

tathaa ca \-

parya~NkeShvaastaraNa.n patimanukuula.n manohara.n shayanam |
tR^iNamiva laghu manyante kaaminyashcauryaratalubdhaaH || 185||

tathaa ca \-

keli.n pradahati lajjaa shR^i~Ngaaro.asthiini caaTavaH kaTavaH |
vandhatrayaaH paritoSho na ki.ncidiShTa.n bhavetpatyau || 186||
kulapatana.n janagarhaa.n bandhanamapi jiivitavyasandeham |
a~Ngiikaroti kulaTaa satata.n parapuruShasa.nsaktaa || 187||

atha kaulikabhaaryaa gR^iha.n gatvaa devasharmaNe gataastaraNa.n
bhagnaa.n ca khaTvaa.n samarpyedamaaha \- bho bhagavan yaavadaha.n
svasakhii.n graamaadabhyaagataa.n  sambhaavya drutamaagacChaami
taavattvayaa madgR^ihe.apramattena bhaavyam | evamabhidhaaya
shR^i~Ngaaravidhi.n vidhaaya yaavaddevadattamuddishya vrajati
taavattadbhartaa sa.nmukho madavihvalaa~Ngo muktakeshaH pade
pade praskhalangR^ihiitamadyabhaaNDaH samabhyeti | ta.n ca
dR^iShTvaa saa drutatara.n vyaaghuTya svagR^iha.n pravishya
muktashR^i~Ngaaraveshaa yathaapuurvamabhavat | kauliko.api taa.n
palaayamaanaa.n kR^itaadbhutashR^i~Ngaaraa.n vilokya praageva
karNaparamparayaa tasyaaH shrutaavapavaadakShubhitahR^idayaH
svaakaara.n niguuhamaanaH sadaivaaste | tatashca tathaavidha.n
ceShTitamavalokya dR^iShTapratyayaH krodhavashago gR^iha.n pravishya
taamuvaaca \- aaH paape pu.nshcali kva prasthitaasi |saa provaaca \- aha.n
tvatsakaashaadaagataa na kutracidapi nirgataa | tatkatha.n madyapaana\-
vashaadaprastuta.n vadasi | athavaa saadhvidamucyate \-

vaikalya.n dharaNiipaatamayathocitajalpanam |
sa.nnipaatasya cihnaani madya.n sarvaaNi darshayet || 188||
karaspando.ambaratyaagastejohaaniH saraagataa |
vaaruNiisa~Ngajaavasthaa bhaanunaapyanubhuuyate || 189||

so.api tacChrutvaa pratikuulavacana.n veshaviparyaya.n caavalokya tamaaha \-
pu.nshcali cirakaala.n shruto mayaa tavaapavaadaH | tadadya svaya.n
sa~njaatapratyayastava yathocita.n nigraha.n karomi | ityabhidhaaya
laguDaprahaaraistaa.n jarjaritadehaa.n vidhaaya sthuuNayaa saha
dR^iDhabandhanena baddhvaa so.api madavihvalo nidraavashamagamat |
etasminnantare tasyaaH sakhii naapitii kaulika.n nidraavasha.n vidnyaaya
taa.n gatvedamaaha \- sakhi sa devadattastasminsthaane tvaa.n pratiikShate |
tacChiighramaagamyataamiti | saa caaha \- pashya mamaavasthaam |
tatkatha.n gacChaami | tadgatvaa bruuhi ta.n kaamina.n yadasyaa.n raatrau
na tvayaa saha samaagamaH | naapitii praaha \- sakhi, maa maiva.n vada |
naaya.n kulaTaadharmaH | ukta~nca \-

viShamasthasvaaduphalagrahaNavyavasaayanishcayo yeShaam |
uShTraaNaamiva teShaa.n manye.aha.n sha.nsita.n janma || 190||

tathaa ca \-

sandigdhe paraloke janaapavaade ca jagati bahucitre |
svaadhiine pararamaNe dhanyaastaaruNyaphalabhaajaH || 191||

anyacca \-

yadi bhavati daivayogaatpumaanviruupo.api bandhako rahasi |
na tu kR^icChraadapi bhadra.n nijakaanta.n saa bhajatyeva || 192||

saa.abraviit \- yadyeva.n tarhi kathaya katha.n dR^iDhabandhanabaddhaa satii
tatra gacChaami | sannihitashcaaya.n paapaatmaa matpatiH | naapityaaha \-
sakhi madavihvalo.aya.n suuryakaraspR^iShTaH prabodha.n yaasyati | tadaha.n
  tvamunmocayaami | maamaatmasthaane baddhvaa drutatara.n devadatta.n
sambhaavyaagacCha | saa.abraviidevamastviti | tadanu saa naapitii taa.n
svasakhii.n bandhanaadvimocya tasyaaH sthaane yathaapuurvamaatmaana.n
baddhvaa taa.n devadattasakaashe  sa~Nketasthaana.n preShitavatii |
tathaanuShThite kaulikaH kasmi.nshcitkShaNe samutthaaya ki.ncidgatakopo
vimadastaamaaha \- he paruShavaadini yadadyaprabhR^iti gR^ihaanni\-
ShkramaNa.n na karoShi na ca paruSha.n vadasi tatastvaamunmocayaami |
naapityapi svarabhedabhayaadyaavanna ki.nciduuce taavatso.api bhuuyo
bhuuyastaa.n tadevaaha | atha saa yaavatpratyuttara.n kimapi na dadau
  taavatsa prakupitastiikShNashastramaadaaya naasikaamacChinat | aaha ca \-
re pu.nshcali tiShThedaaniim | tvaa.n bhuuyastoShayiShyaami | iti jalpan
punarapi nidraavashamagaat | devasharmaa.api vittanaashaatkShutkShaama\-
kaNTho naShTanidrastatsarva.n striicaritramapashyat | saa.api kaulikabhaaryaa
yathecChayaa devadattena saha suratasukhamanubhuuya kasmi.nshcitkShaNe
svagR^ihamaagataya taa.n naapitiimidamaaha \- ayi shiva.n bhavatyaaH | naaya.n
paapaatmaa mama gataayaa utthitaH | naapityaaha \- shiva.n naasikayaa vinaa
sheShasya shariirasya | taddruta.n  mocaya bandhanaadyaavannaaya.n maa.n
pashyati yena svagR^iha.n gacChaami | tathaanuShThite  bhuuyo.api kaulika
utthaaya taamaaha \- pu.nshcali kimadyaapi na vadasi ? ki.n bhuuyo.apyato
duShTatara.n nigraha.n karNacChedena karomi | atha saa sakopa.n saadhikShepa\-
midamaaha \- dhi~NmahaamuuDha ko maa.n mahaasatii.n dharShayitu.n
vya~Ngayitu.n vaa samarthaH | tacChR^iNvantu sarve.api lokapaalaaH |

aadityacandraharisha.nkaravaasavaadyaaH
           shaktaa na jetumatiduHkhakaraaNi yaani |
taaniindriyaaNi balavanti sudurjayaani
           ye nirjayanti bhuvane balinasta eke || 193||

tadyadi mama satiitvamasti manasaa.api parapuruSho naabhilaShitaH tato
devaa bhuuyo.api me naasikaa.n taadR^igruupaakShataa.n kurvantu | athavaa
yadi mama citte parapuruShasya bhraantirapi bhavati, maa.n
bhasmasaannayantu | evamuktvaa bhuuyo.api tamaaha \- bho duraatman
pashya me satiitvaprabhaaveNa taadR^ishyeva naasikaa sa.nvR^ittaa |
athaasaavulmukamaadaaya yaavatpashyati taavattadruupaa.n naasikaa.n
ca bhuutale raktapravaaha.n ca mahaantamapashyat | atha sa vismita\-
manaastaa.n bandhanaadvimucya shayyaayaamaaropya ca caaTushataiH
paryatoShayat | devasharmaa.a  pi ta.n sarvavR^ittaantamaalokya
vismitamanaa idamaaha \-

shambarasya ca yaa maayaa yaa maayaa namucerapi |
baleH kumbhiinasashcaiva sarvaastaa yoShito viduH || 194||
hasanta.n prahasantyetaa rudanta.n prarudantyapi |
apriya.n priyavaakyaishca gR^ihNanti kaalayogataH || 195||
ushanaa veda yacChaastra.n yacca veda bR^ihaspatiH |
striibuddhyaa na vishiShyete taaH sma rakShyaaH katha.n naraiH || 196||
anR^ita.n satyamityaahuH satya.n caapi tathaanR^itam |
iti yaastaaH katha.n viira sa.nrakShyaaH puruShairiha || 197||

anyatraapyuktam \-

naatiprasa~NgaH pramadaasu kaaryo
           necChedbala.n striiShu vivardhamaanam |
atiprasaktaiH puruShairyatastaaH
           kriiDanti kaakairiva luunapakShaiH || 198||
sumukhena vadanti valgunaa
           praharantyeva shitena cetasaa |
madhu tiShThati vaaci yoShitaa.n
           hR^idi haalahala.n mahadviSham || 199||
ata eva nipiiyate.adharo
           hR^idaya.n muShTibhireva taaDyate |
puruShaiH sukhaleshava~ncitai\-
           rmadhulubdhaiH kamala.n yathaa.alibhiH || 200||

api ca \-

aavartaH sa.nshayaanaamavinayabhavana.n pattana.n saahasaanaam |
doShaaNaa.n sa.nnidhaana.n kapaTashatamaya.n kShetramapratyayaanaam |
svargadvaarasya vighna.n narakapuramukha.n sarvamaayaakaraNDam |
striiyantra.n kena sR^iShTa.n viShamamR^itamaya.n praaNilokasya 
paashaH || 201||
kaarkashya.n stanayordR^ishostaralataa.aliika.n mukhe shlaaghyate |
kauTilya.n kacasa.ncaye ca vacane maandya.n trike sthuulataa |
bhiirutva.n hR^idaye sadaiva kathita.n maayaaprayogaH priye |
yaasaa.n doShagaNo guNo mR^igadR^ishaa.n taaH syurnaraaNaa.n priyaaH || 202||
etaa hasanti ca rudanti ca kaaryaheto\-
           rvishvaasayanti ca para.n na ca vishvasanti |
tasmaannareNa kulashiilasamanvitena
           naaryaH shmashaanaghaTikaa iva varjaniiyaaH || 203||
vyaakiirNakesarakaraalamukhaa mR^igendraa
           naagaashca bhuurimadaraajiviraajamaanaaH |
medhaavinashca puruShaaH samareShu shuuraaH
           striisannidhau paramakaapuruShaa bhavanti || 204 ||
kurvanti taavatprathama.n priyaaNi
           yaavanna jaananti nara.n prasaktam |
dnyaatvaa ca ta.n manmathapaashabaddha.n
           grastaamiSha.n miinamivoddharanti || 205||
samudraviiciiva calasvabhaavaaH
           sandhyaabhrarekheva muhuurtaraagaaH |
striyaH kR^itaarthaaH puruSha.n nirartha.n
           niShpiiDitaalaktakavattyajanti || 206||
anR^ita.n saahasa.n maayaa muurkhatvamatilubdhataa |
ashauca.n nirdayatva.n ca striiNaa.n doShaaH svabhaavajaaH || 207||
sammohayanti madayanti viDambayanti
           nirbhartsayanti ramayanti viShaadayanti |
etaaH pravishya sarala.n hR^idaya.n naraaNaa.n
           ki.n vaa na vaamanayanaa na samaacaranti || 208||
antarviShamayaa hyetaa bahishcaiva manoramaaH |
gu~njaaphalasamaakaaraa yoShitaH kena nirmitaaH || 209||

eva.n cintayatastasya parivraajakasya saa nishaa mahataa
kR^icChreNaaticakraama | saa ca duutikaa Chinnanaasikaa svagR^iha.n
gatvaa cintayaamaasa \- kimidaanii.n kartavyam | kathameta\-
nmahacChidra.n sthagayitavyam | atha tasyaa eva.n vicintayantyaa
bhartaa kaaryavashaadraajakule paryuShitaH pratyuuShe ca svagR^iha\-
mabhyupetya dvaaradeshastho vividhapaurakR^ityotsukatayaa taamaaha \-
bhadre shiighramaaniiyataa.n kShurabhaaNDa.n yena kShaurakarmakaraNaaya
gacChaami | saapi Chinnanaasikaa gR^ihamadhyasthitaiva kaaryakaraNaa\-
pekShayaa kShurabhaaNDaatkShurameka.n samaakR^iShya tasyaabhimukha.n
preShayaamaasa | naapito.apyutsukatayaa tameka.n kShuramavalokya
kopaaviShTaH san tadabhimukhameva ta.n kShura.n praahiNot | etasminnantare
saa duShTordhvabaahuu vidhaaya phutakartumanaa gR^ihaannishcakraama |
aho pashyata paapenaanena mama sadaacaaravartinyaaH naasikaacChedo
vihitaH | tatparitraayataa.n paritraayataam | atraantare raajapuruShaaH
samabhyetya ta.n naapita.n laguDaprahaarairjarjariikR^itya dR^iDhabandhanai\-
rbaddhvaa tayaa Chinnanaasikayaa saha dharmaadhikaraNasthaana.n
niitvaa sabhyaanuucuH \- shR^iNvantu bhavantaH sabhaasadaH | anena
naapitenaaparaadha.n vinaa striiratnametadvya~Ngitam | tadasya yadyujyate
  tatkriyataam | ityabhihite sabhyaa uucuH \- re naapita kimartha.n tvayaa
bhaaryaa vya~Ngitaa | kimanayaa parapuruSho.abhilaShitaH | utasvitpraaNa\-
drohaH kR^itaH ki.n vaa cauryakarmaacaritam | tatkathyataamasyaa\-
.aparaadhaH | naapito.api prahaarapiiDitatanurvaktu.n na shashaaka | atha ta.n
tuuShNii.nbhuuta.n dR^iShTvaa punaruucuH \- aho satyametadraaja\-
puruShaaNaa.n vacaH | paapaatmaa.ayam | aneneya.n nirdoShaa varaakii
duuShitaa | ukta~nca \-

bhinnasvaramukhavarNaH sha~NkitadR^iShTiH samutpatitatejaaH |
bhavati hi paapa.n kR^itvaa svakarmasantraasitaH puruShaH || 210||

tathaa ca \-

aayaati skhalitaiH paadairmukhavaivarNyasa.nyutaH |
lalaaTasvedabhaagbhuurigadgada.n bhaaShate vacaH || 211||
adhodR^iShTirvadetkR^itvaa paapa.n praaptaH sabhaa.n naraH |
tasmaadyatnaatparidnyeyaashcihnairetairvicakShaNaiH || 212||

anyacca \-

prasannavadano dR^iShTaH spaShTavaakyaH saroShadR^ik |
sabhaayaa.n vakti saamarSha.n saavaShTambho naraH shuciH || 213||

tadeSha duShTacaritralakShaNo dR^ishyate | striidharShaNaadvadhya iti |
tacChuuliiyaamaaropyataamiti | atha vadhyasthaane niiyamaana.n tamavalokya
devasharmaa taandharmaadhikR^itaangatvaa provaaca \- bho bho
anyaanyenaiSha varaako vadhyate naapitaH | saadhusamaacaara eShaH |
tacChruuyataa.n me vaakya.n jambuuko huDuyuddhena iti |atha te sabhyaa
uucuH \- bho bhagavankathametat |tato devasharmaa teShaa.n trayaaNaamapi
vR^ittaanta.n vistareNaakathayat | tadaakarNya suvismitamanasaste naapita.n
vimocya mithaH procuH \- aho

avadhyaa braahmaNaa gaavo striyo baalaashca dnyaatayaH |
yeShaa.n caannaani bhu~njiita ye ca syuH sharaNaagataaH || 214||

tadasyaa naasikaacChedaH svakarmaNaa hi sa.nvR^ittaH | tato raajanigrahastu
karNacChedaH kaaryaH | tathaanuShThite devasharmaa.api vittanaasha\-
samudbhuutashokarahitaH punarapi svakiiya.n maThaayatana.n jagaama |
ato.aha.n braviimi \- jambuuko huDuyuddheneti | karaTaka aaha \- eva.nvidhe
vyatikare ki.n kartavyamaavayoH | damanako.abraviit \- eva.nvidhe.api samaye
mama buddhisphuraNa.n bhaviShyati yena sa~njiivaka.n
prabhorvishleShayiShyaami | ukta~nca, yataH \-

eka.n hanyaanna vaa hanyaadiShuH kShipto dhanuShmataa |
praadnyena tu matiH kShiptaa hanyaadgarbhagataanapi || 215||

tadaha.n maayaaprapa~ncena guptamaashritya ta.n sphoTayiShyaami |
karaTaka aaha \- bhadra yadi kathamapi tava maayaapravesha.n pi~Ngalako
dnyaasyati sa~njiivako vaa tadaa nuuna.n vighaata eva | so.abraviit \- taata
maiva.n vada | guuDhabuddhibhiraapatkaale vidhure.api daive buddhiH
prayoktavyaa | nodyamastyaajyaH | kadaaci ghuNaakSharanyaayena
buddheH saamraajya.n bhavati | ukta~nca \-

tyaajya.n na dhairya.n vidhure.api daive
           dhairyaatkadaacitsthitimaapnuyaatsaH |
yaate samudre.api hi potabha~Nge
           saa.nyaatriko vaa~nChati karma eva || 216||

tathaa ca \-

udyogina.n satatamatra sameti lakShmii\-
           rdaiva.n hi daivamiti kaapuruShaa vadanti |
daiva.n nihatya kuru pauruShamaatmashaktyaa
           yatne kR^ite yadi na sidhyati ko.atra doShaH || 217||

tadeva.n dnyaatvaa suguuDhabuddhiprabhaaveNa yathaa tau dvaavapi
na dnyaasyataH tathaa mitho viyojayiShyaami | ukta~nca \-

suprayuktasya dambhasya brahmaa.apyanta.n na gacChati |
kauliko viShNuruupeNa raajakanyaa.n niShevate || 218||

karaTaka aaha \- kathametat | so.abraviit \-

\medskip\hrule\medskip
kathaa 5
kaulikarathakaarakathaa |

kasmi.nshcidadhiShThaane kaulikarathakaarau mitre prativasataH sma | tatra
ca baalyaatprabhR^iti sahacaariNau parasparamatiiva snehaparau sadaika\-
sthaanavihaariNau kaala.n nayataH | atha kadaacit tatraadhiShThaane
kasmi.nshcid devaayatane yaatraamahotsavaH sa.nvR^ittaH | tatra ca
  naTanartakacaaraNasa~Nkule naanaadeshaagatajanaavR^ite tau sahacarau
bhramantau kaa~ncidraajakanyaa.n kareNukaaruuDhaa.n sarvalakShaNa\-
sanaathaa.n ka~ncukivarShadharaparivaaritaa.n devataadarshanaartha.n
samaayaataa.n dR^iShTavantau | athaasau kaulikastaa.n dR^iShTvaa
viShaardita iva duShTagrahagR^ihiita iva kaamasharairhanyamaanaH sahasaa
bhuutale nipapaata | atha ta.n tadavasthamavalokya rathakaarastad\-
duHkhaduHkhita aaptapuruShaista.n samutkShipya svagR^ihamaanayat |
tatra ca vividhaiH shiitopacaaraishcikitsakopadiShTairmantravaadibhi\-
rupacaryamaaNaishciraatkatha.ncitsacetano babhuuva |tato
rathakaareNa pR^iShTaH \- bho mitra kimeva.n tvamakasmaadvicetanaH
sa~njaataH | tatkathyataamaatmasvaruupam | sa aaha \- vayasya yadyeva.n
tacChR^iNu me rahasya.n yena sarvaamaatmavedanaa.n te vadaami | yadi
tva.n maa.n suhR^ida.n manyase tataH kaaShThapradaanena prasaadaH
kriyataam | kShamyataa.n yadvaa ki~ncitpraNayaatirekaadayukta.n tava
mayaanuShThitam | so.api tadaakarNya baaShpapihitanayanaH sagadgada\-
muvaaca \- vayasya yatki.ncidduHkhakaaraNa.n tadvada yena pratiikaaraH
kriyate yadi shakyate kartum | ukta~nca \-

auShadhaarthasumantraaNaa.n buddheshcaiva mahaatmanaam |
asaadhya.n naasti loke.atra yadbrahmaaNDasya madhyagam || 219||

tadeShaa.n caturNaa.n yadi saadhya.n bhaviShyati tadaaha.n
saadhayiShyaami | kaulika aaha \- vayasya eteShaamanyeShaamapi
sahasraaNaamupaayaanaamasaadhya.n tanme duHkham | tasmaanmama
maraNe maa kaalakShepa.n kuru | rathakaara aaha \- bho mitra
yadyapyasaadhya.n tathaapi nivedaya yenaahamapi tadasaadhya.n matvaa
tvayaa sama.n vahnau pravishaami | na kShaNamapi tvadviyoga.n sahiShye |
eSha me nishcayaH|  kaulika aaha \- vayasya yaa.asau raajakanyaa
kareNumaaruuDhaa tatrotsave dR^iShTaa tasyaa darshanaanantara.n
makaradhvajena mameyamavasthaa vihitaa | tanna shaknomi
tadvedanaa.n soDhum | tathaa coktam \-

mattebhakumbhapariNaahini ku~Nkumaardre
           tasyaaH payodharayuge ratikhedakhinnaH |
vakSho nidhaaya bhujapa~njaramadhyavartii
           svapsye kadaa kShaNamavaapya tadiiyasa~Ngam || 220||

tathaa ca \-

raagii bimbaadharo.asau stanakalashayuga.n yauvanaaruuDhagarvam |
niicaa naabhiH prakR^ityaa kuTilakamalaka.n svalpaka.n caapi madhyam |
kurvantvetaani naama prasabhamiha manashcintitaanyaashu khedam |
yanmaa.n tasyaaH kapolau dahata iti muhuH svacChakau tanna yuktam || 221||

rathakaaro.apyeva.n sakaama.n tadvacanamaakarNya sasmitamidamaaha \-
vayasya yadyeva.n tarhi diShTyaa siddha.n naH prayojanam | tadadyaiva
tayaa saha samaagamaH kriyataamiti |kaulika aaha \- vayasya yatra
kanyaantaHpure vaayu.n muktvaa naanyasya pravesho.asti tatra rakShaa\-
puruShaadhiShThite katha.n mama tasyaa saha samaagamaH | tatki.n
maamasatyavacanena viDambayasi | rathakaara aaha \- mitra pashya me
buddhibalam | evamabhidhaaya tatkShaNaatkiilasa~ncaariNa.n vainateya.n
baahuyugala.n vaayujavR^ikShadaaruNaa sha~Nkhacakragadaapadmaanvita.n
sakiriiTakaustubhamaghaTayan | tatastasminkaulika.n samaaropya
viShNucihnita.n kR^itvaa kiilasa~ncaraNavidnyaana.n ca darshayitvaa
provaaca \- vayasya, anena viShNuruupeNa gatvaa kanyaantaHpure nishiithe
taa.n raajakanyaamekaakinii.n saptabhuumikapraasaadapraantagataa.n
mugdhasvabhaavaa.n tvaa.n vaasudeva.n manyamaanaa.n svakiiyamithyaa\-
vakroktibhii ra~njayitvaa vaatsyaayanoktavidhinaa bhaja | kauliko.api
tadaakarNya tathaaruupastatra gatvaa taamaaha \- raajaputri suptaa ki.n
vaa jaagarShi |  aha.n tava kR^ite samudraatsaanuraago lakShmii.n
vihaayaivaagataH | tatkriyataa.n mayaa saha samaagama iti |saa.api
garuDaaruuDha.n caturbhuja.n saayudha.n kaustubhopetamavalokya
savismayaa shayanaadutthaaya provaaca \- bhagavan aha.n maanuShii
kiiTikaashuciH | bhagavaa{\m+}strailokyapaavano vandaniiyashca |
tatkathametadyujyate | kaulika aaha \- subhage satyamabhihita.n
bhavatyaa | para.n ki.n tu raadhaa naama me bhaaryaa gopakulaprasuutaa
prathamaa.asiit | saa tvamatraavatiirNaa | tenaahamatraayaataH | ityuktaa
saa praaha \- bhagavan yadyeva.n tanme taata.n praarthaya |
so.apyavikalpa.n maa.n tubhya.n prayacChati | kaulika aaha \- subhage
naaha.n darshanapatha.n maanuShaaNaa.n gacChaami | ki.n
punaraalaapakaraNam | tva.n gaandharveNa vivaahenaatmaana.n prayacCha |
no cecChaapa.n dattvaa saanvaya.n te pitara.n bhasmasaatkariShyaamiiti |
evamabhidhaaya garuDaadavatiirya savye paaNau gR^ihiitvaa taa.n sabhayaa.n
salajjaa.n vepamaanaa.n shayyaayaamaanayat | tatashca raatrisheSha.n
yaavadvaatsyaayanoktavidhinaa niShevya pratyuuShe svagR^ihamalakShito
jagaama | eva.n tasya taa.n nitya.n sevamaanasya kaalo yaati | atha
kadaacitka~ncukinastasyaaadharoShThapravaalakhaNDana.n dR^iShTvaa
mithaH procuH \- aho pashyataasyaa raajakanyaayaaH puruShopabhuktaayaiva
shariiraavayavaa vibhaavyante | tatkathamaya.n surakShite.apyasmingR^iha
eva.nvidho vyavahaaraH | tadraadnye nivedayaamaH | eva.n nishcitya sarve
sametya raajaana.n procuH \- deva vaya.n na vidmaH | para.n surakShite.api
kanyaantaHpure kashcitpravishati | taddevaH pramaaNamiti |
tacChrutvaa raajaa.atiiva vyaakulitacitto vyacintayat \-

putriiti jaataa mahatiiha cintaa
           kasmai pradeyeti mahaanvitarkaH |
dattvaa sukha.n praapsyati vaa na veti
           kanyaapitR^itva.n khalu naama kaShTam || 222||
nadyashca naaryashca sadR^ikprabhaavaa\-
           stulyaani kuulaani kulaani taasaam |
toyaishca doShaishca nipaatayanti
           nadyo hi kuulaani kulaani naaryaH || 223||
jananiimano harati jaatavatii parivardhate saha shucaa suhR^idaam |
parasaatkR^itaapi kurute malina.n duritakramaa duhitaro vipadaH || 224||

eva.n bahuvidha.n vicintya devii.n rahaHsthaa.n provaaca \- devi dnyaayataa.n
kimete ka~ncukino vadanti | tasya kR^itaantaH kupito yenaitadeva.n kriyate |
devyapi tadaakarNya vyaakuliibhuutaa  satvara.n kanyaantaHpure gatvaa taa.n
khaNDitaadharaa.n nakhavilikhitashariiraavayavaa.n duhitaramapashyat | aaha
ca \- aaH paape  kulakala~NkakaariNi kimeva shiilakhaNDana.n kR^itam |
ko.aya.n kR^itaantaavalokitastvatsakaashamabhyeti | tatkathyataa.n
mamaagre satyam | iti kopaaTopavisa~NkaTa.n vadatyaa.n maatari
raajaputrii bhayalajjaanataanana.n provaaca \- amba saakShaannaaraayaNaH
pratyaha.n garuDaaruuDho nishi samaayaati | cedasatya.n mama vaakya.n
tatsvacakShuShaa vilokayatu niguuDhataraa nishiithe bhagavanta.n
ramaakaantam | tacChrutvaa saapi prahasitavadanaa pulakaa~Nkitasarvaa~Ngii
satvara.n raajaanamuuce \- deva diShTyaa vardhase | nityameva nishiithe
bhagavaannaaraayaNaH kanyakaapaarshve.abhyeti | tena gaandharvavivaahena
saa vivaahitaa | tadadya tvayaa mayaa ca raatrau vaataayanagataabhyaa.n
nishiithe draShTavyaH | yato na sa maanuShaiH sahaalaapa.n karoti |
tacChrutvaa harShitasya raadnyastaddina.n varShashatapraayamiva
katha~ncijjagaama | tatastu raatrau nibhR^ito bhuutvaa raadnyiisahito raajaa
vaataayanastho gaganaasaktadR^iShTiryaavattiShThati taavattasminsamaye
garuDaaruuDha.n ta.n sha~Nkacakragadaapadmahasta.n yathoktacihnaa~Nkita.n
vyomno.avataranta.n naaraayaNamapashyat | tataH sudhaapuuraplaavita\-
mivaatmaana.n manyamaanastaamuvaaca \- priye  naastyanyo dhanyataro
loke mattastvattashca | tatprasuuti.n naaraayaNo bhajate | tatsiddhaaH
sarve.asmaaka.n manorathaaH | adhunaa jaamaatR^iprabhaaveNa sakalaamapi
  vasumatii.n vashyaa.n kariShyaami | eva.n nishcitya sarvaiH siimaadhipaiH
saha maryaadaavyatikramamakarot | te ca ta.n maryaadaavyatikrameNa
vartamaanamaalokya sarve sametya tena saha vigraha.n cakruH | atraantare
sa raajaa deviimukhena taa.n duhitaramuvaaca \- putri tvayi duhitari
vartamaanaayaa.n naaraayaNe bhagavati jaamaatari sthite tatkimeva.n
yujyate yatsarve paarthivaa mayaa saha vigraha.n kurvanti | tatsa.nbodhyo.adya
tvayaa nijabhartaa yathaa mama shatruunvyaapaadayati | tatastayaa sa kauliko
raatrau savinayamabhihitaH \- bhagavan tvayi jaamaatari sthite mama taato
yacChatrubhiH paribhuuyate tanna yuktam | tatprasaada.n kR^itvaa
sarvaa.nstaanshatruunvyaapaadaya| kaulika aaha \- subhage kiyanmaatraastvete
  tava pituH shatravaH | tadvishvastaa bhava | kShaNenaapi sudarshanacakreNa
sarvaa.nstilashaH khaNDayiShyaami | atha gacChataa kaalena sarvadesha.n
shatrubhirudvaasya sa raajaa praakaarasheShaH kR^itaH | tathaapi
vaasudevaruupadhara.n kaulikamajaananraajaa nityameva visheShataH
karpuuraagurukastuurikaadiparimalavisheShaannaanaaprakaaravastrapuShpa\-
bhakShyapeyaa.nshca preShayanduhitR^imukhena tamuuce \- bhagavan
prabhaate nuuna.n sthaanabha~Ngo bhaviShyati | yato yavasendhanakShayaH
sa.njaatastathaa sarvo.api janaH prahaarairjarjaritadehaH sa.nvR^itto
yoddhumakShamaH pracuro mR^itashca | tadeva.n dnyaatvaa.atra kaale
yaducita.n bhavati tadvidheyamiti | tacChrutvaa kauliko.apyacintayat \-
sthaanabha~Nge jaate mamaanayaa saha viyogo bhaviShyati |
tasmaadgaruDamaaruhya saayudhamaatmaanamaakaashe darshayaami |
kadaacinmaa.n vaasudeva.n manyamaanaaste saasha~Nkaa raadnyo
yoddhR^ibhirhanyate | ukta~nca \-

nirviSheNaapi sarpeNa kartavyaa mahatii phaNaa |
viSha.n bhavatu vaa maabhuutphaNaaTopo bhaya~NkaraH || 225||

atha yadi mama sthaanaarthamudyatasya mR^ityurbhaviShyati tadapi
sundarataram | ukta~nca \-

gavaamarthe braahmaNaarthe svaamyarthe sviikR^ite.athavaa |
sthaanaarthe yastyajet praaNaa.nstasya lokaaH sanaatanaaH || 226||
candre maNDalasa.nsthe vigR^ihyate raahuNaa dinaadhiishaH |
sharaNaagatena saardha.n vipadapi tejasvinaa.n shlaaghyaa || 227||

eva.n nishcitya pratyuuShe dantadhaavana.n kR^itvaa taa.n provaaca \-
subhage samastaiH shatrubhirhatairanna.n paana.n caasvaadayiShyaami |
  ki.n bahunaa tvayaapi saha sa~Ngama.n tataH kariShyaami | para.n
vaacyastvayaa.atmapitaa yatprabhaate prabhuutena sainyena saha
nagaraanniShkramya yoddhavyam | aha.n caakaashasthita eva
sarvaa.nstaannistejasaH kariShyaami | pashcaatsukhena bhavataa
hantavyaaH | yadi punaraha.n taansvayameva suudayaami tatteShaa.n
paapaatmanaa.n vaikuNThiiyaa gatiH syaat | tasmaatte tathaa kartavyaa
yathaa palaayanto hanyamaanaaH svarga.n na gacChanti | saapi tadaakarNya
pituH samiipa.n gatvaa sarva.n vR^ittaanta.n nyavedayat | raajaapi tasyaa
vaakya.n shraddadhaanaH pratyuuShe samutthaaya samunnaddhasainyo
yuddhaartha.n nishcakraama | kauliko.api maraNe kR^itanishcayashcaapa\-
paaNirgaganagatirgaruDaaruuDho yuddhaaya prasthitaH | atraantare
bhagavataa naaraayaNenaatiitaanaagatavartamaanavedinaa smR^itamaatro
vainateyaH sa.npraapto vihasya proktaH \- bho garutman jaanaasi tva.n
yanmama ruupeNa kauliko daarumayagaruDe samaaruuDho raajakanyaa.n
kaamayate | so.abraviit \- deva sarva.n dnyaayate tacceShTitam | tat ki.n
  kurmaH saampratam | shriibhagavaanaaha \- adya kauliko maraNe
kR^itanishcayo vihitaniyamo yuddhaarthe vinirgataH sa nuuna.n pradhaana\-
kShatriyairmilitvaa vaasudevo garuDashca nipaatitaH | tataH para.n
loko.ayamaavayoH puujaa.n na kariShyati | tatastva.n drutatara.n tatra
daarumayagaruDe sa~NkramaNa.n kuru | ahamapi kaulikashariire pravesha.n
kariShyaami | yena sa shatruunvyaapaadayati | tatashca
shatruvadhaadaavayormaahaatmyavR^iddhiH syaat | atha garuDe tatheti
pratipanne shriibhagavannaaraayaNastacChariire sa~NkramaNamakarot |
tato bhagavanmaahaatmyena gaganasthaH sa kaulikaH sha~Nkhacakra\-
gadaacaapacihnitaH kShaNaadeva liilayaiva samastaanapi pradhaana\-
kShatriyaannistejasashcakaara | tatastena raadnyaa svasainyaparivR^itena
sa~Ngraame jitaa nihataashca te sarve.api shatravaH | jaatashca lokamadhye
pravaado yathaa.anena viShNujaamaatR^iprabhaaveNa sarve shatravo nihataa
iti | kauliko.api taanhataan dR^iShTvaa pramuditamanaa gaganaadavatiirNaH
san yaavad raajaamaatyapauralokaasta.n nagaravaastavya.n kaulika.n
pashyanti tataH pR^iShTaH kimetaditi | tataH so.api muulaadaarabhya sarva.n
praagvR^ittaanta.n nyavedayat | tatashca kaulikasaahasaanura~njitamanasaa
shatruvadhaadavaaptatejasaa raadnyaa saa raajakanyaa sakalajanapratyakSha.n
vivaahavidhinaa tasmai samarpitaa deshashca pradattaH | kauliko.api tayaa
saardha.n pa~ncaprakaara.n jiivalokasaara.n viShayasukhamanubhavankaala.n
ninaaya | atastuucyate suprayuktasya dambhasyeti | tacChrutvaa karaTaka
aaha \- bhadra astvevam | para.n tathaapi mahanme bhayam | yato
buddhimaansa.njiivako raudrashca si.nhaH | yadyapi te buddhipraagalbhya.n
tathaapi tva.n pi~Ngalakaatta.n viyojayitumasamartha eva | damanaka aaha \-
bhraataH asamartho.api samartha eva | ukta~nca \-

upaayena hi yacChakya.n na tacChakya.n paraakramaiH |
kaakii kanakasuutreNa kR^iShNasarpamaghaatayat || 228||

karaTaka aaha \- kathametat | so.abraviit \-

\medskip\hrule\medskip
kathaa 6
vaayasadampatikathaa |

asti kasmi.nshcitpradeshe mahaannyagrodhapaadapaH | tatra vaayasa\-
dampatii prativasataH sma | atha tayoH prasavakaale vR^ikShavivaraanni\-
Shkramya kR^iShNasarpaH sadaiva tadapatyaani bhakShayati | tatastau
nirvedaadanyavR^ikShamuulanivaasina.n priyasuhR^ida.n shR^igaala.n
gatvocatuH \- bhadra kimeva.nvidhe sa~njaata aavayoH kartavya.n bhavati |
eva.n taavadduShTaatmaa kR^iShNasarpo vR^ikShavivaraannirgatyaavayo\-
rbaalakaanbhakShayati | tatkathyataa.n tadrakShaartha.n kashcidupaayaH |

yasya kShetra.n nadiitiire bhaaryaa ca parasa~Ngataa |
sasarpe ca gR^ihe vaasaH katha.n syaattasya nirvR^itiH || 229||

anyacca \-

sarpayukte gR^ihe vaaso mR^ityureva na sa.nshayaH |
yadgraamaante vasetsarpastasya syaatpraaNasa.nshayaH || 230||

asmaakamapi tatrasthitaanaa.n pratidina.n praaNasa.nshayaH | sa aaha \-
naatra viShaye svalpo.api viShaadaH kaaryaH | nuuna.n sa lubdho
nopaayamantareNa vadhyaH syaat |

upaayena jayo yaadR^igripostaadR^i~N na hetibhiH |
upaayadnyo.alpakaayo.api na shuuraiH paribhuuyate || 231||

tathaa ca \-

bhakShayitvaa bahuunmatsyaanuttamaadhamamadhyamaan |
atilaulyaadbakaH kashcinmR^itaH karkaTakagrahaat || 232||

taavuucatuH \- kathametat | so.abraviit \-

\medskip\hrule\medskip
kathaa 7
bakakuliirakakathaa |

asti kasmi.nshcidvanapradeshe naanaajalacarasanaatha.n mahatsaraH | tatra
ca kR^itaashrayo baka eko vR^iddhabhaavamupaagato matsyaanvyaapaada\-
yitumasamarthaH | tatashca kShutkShaamakaNThaH sarastiira upaviShTo
muktaaphalaprakarasadR^ishairashrupravaahairdharaatalamabhiShi~ncan
ruroda | ekaH kuliirako naanaajalacarasametaH sametya tasya duHkhena
duHkhitaH saadaramidamuuce \- maama kimadya tvayaa naahaaravR^itti\-
ranuShThiiyate | kevalamashrupuurNanetraabhyaa.n saniHshvaasena
sthiiyate | sa aaha \- vatsa satyamupalakShita.n bhavataa | mayaa hi
matsyaadana.n prati paramavairaagyatayaa saamprata.n praayopaveshana.n
kR^itam | tenaaha.n samiipaagataanapi matsyaanna bhakShayaami |
kuliirakastacChrutvaa praaha \- maama ki.n tadvairaagyakaaraNam | sa
praaha \- vatsa ahamasminsarasi jaato vR^iddhi.n gatashca |
tanmayaitacChruta.n yaddvaadashavarShikyanaavR^iShTiH sampadyate
  lagnaa | kuliiraka aaha \- kasmaattacChrutam | baka aaha \-
daivadnyamukhaat | eSha shanaishcaro hi rohiNiishakaTa.n bhittvaa bhauma.n
shakra.n ca prayaasyati | ukta~nca varaahamihireNa \-

yadi bhinte suuryasuto rohiNyaaH shakaTamiha loke |
dvaadashavarShaaNi tadaa na hi varShati vaasavo bhuumau || 233||

tathaa ca \-

praajaapatye shakaTe bhinne kR^itvaiva paataka.n vasudhaa |
bhasmaasthishakalaakiirNaa kaapaalikamiva vrata.n dhatte || 234||

tathaa ca \-

rohiNiishakaTamarkanandanashcedbhinnatti rudhiro.athavaa shashii |
ki.n vadaami tadaniShTasaagare sarvalokamupayaati sa~NkShayaH || 235||
rohiNiishakaTamadhyasa.nsthite candramasya sharaNiikR^itaa janaaH |
kvaapi yaanti shishupaacitaashanaaH suuryataptabhiduraambupaayinaH || 236||

tadetatsaraH svalpatoya.n vartate | shiighra.n shoSha.n yaasyati | asmin
shuShke yaiH sahaaha.n vR^iddhi.n gataH sadaiva kriiDitashca te sarve
toyaabhaavaannaasha.n yaasyanti | tatteShaa.n viyoga.n draShTumahama\-
samarthaH | tenaitatpraayopaveshana.n kR^itam | saamprata.n sarveShaa.n
svalpajalaashayaanaa.n jalacaraa gurujalaashayeShu svasvajanairniiyante |
kecicca makarashishumaarajalahastiprabhR^itayaH svayameva gacChanti |
atra punaH sarasi ye jalacaraaste nishcintaaH santi tenaaha.n
visheShaadrodimi yadbiijasheShamaatramapyatra noddhariShyati | tataH
sa tadaakarNyaanyeShaamapi jalacaraaNaa.n tattasya vacana.n
nivedayaamaasa | atha te sarve bhayatrastamanaso matsyakacChapa\-
prabhR^itayastamabhyupetya papracChuH \- maama asti kashcidupaayo
yenaasmaaka.n rakShaa bhavati | baka aaha \- astyasya jalaashayasya
naatiduure prabhuutajalasanaatha.n saraH padminiikhaNDamaNDita.n
yaccaturvi.nshatyapi varShaaNaamavR^iShTyaa na shoShameShyati | tadyadi
  mama pR^iShTha.n kashcidaarohati tadaha.n ta.n tatra nayaami | atha te
tatra vishvaasamaapannaaH taata maatula bhraataH iti bruvaaNaa aha.n
puurvamaha.n puurvamiti samantaatparitasthuH | so.api duShTaashayaH
krameNa taanpR^iShTha aaropya jalaashayasya naatiduure shilaa.n
samaasaadya tasyaamaakShipya  svecChayaa bhakShayitvaa bhuuyo.api
jalaashaya.n samaasaadya jalacaraaNaa.n mithyaavaartaasandeshakai\-
rmanaa.nsi ra~njayannityamevaahaaravR^ittimakarot | anyasmindine ca
kuliirakeNoktaH \- maama mayaa saha te prathamaH snehasambhaaShaH
sa~njaataH | tatki.n maa.n parityajyaanyaannayasi | tasmaadadya me
praaNatraaNa.n kuru | tadaakarNya so.api duShTaashayashcintitavaan \-
nirviNNo.aha.n matsyamaa.nsaadanena tadadyaina.n kuliiraka.n
vya~njanasthaane karomi | iti vicintya ta.n pR^iShThe samaaropya taa.n
vadhyashilaamuddishya prasthitaH | kuliirako.api duuraadevaasthiparvata.n
shilaashrayamavalokya mastyaasthiini paridnyaaya tamapR^icChat \-
maama kiyadduure sa jalaashayaH | madiiyabhaareNaatishraantastvam |
tat kathaya | so.api mandadhiirjalacaro.ayamiti matvaa sthale na prabhavatiiti
sasmitamidamaaha \- kuliiraka kuto.anyo jalaashayaH | mama
praaNayaatreyam | tasmaatsmaryataamaatmano.abhiiShTadevataa |
tvaamapyanyaa.n shilaayaa.n nikShipya bhakShayiShyaami | ityuktavati
tasminsvavadanada.nshadvayena mR^iNaalanaaladhavalaayaa.n
mR^idugriivaayaa.n gR^ihiito mR^itashca | atha sa taa.n bakagriivaa.n
samaadaaya shanaiH shanaistajjalaashayamaasasaada | tataH sarvaireva
jalacaraiH pR^iShTaH \- bhoH kuliiraka ki.n nivR^ittastvam | sa
maatulo.api naayaataH | tat ki.n cirayati| vaya.n sarve sotsukaaH
kR^itakShaNaastiShThaamaH | eva.n tairabhihite kuliirako.api vihasyovaaca \-
muurkhaaH sarve jalacaraastena mithyaavaadinaa va~ncayitvaa naatiduure
shilaatale prakShipya bhakShitaaH | tan mamaayuHsheShatayaa tasya
  vishvaasaghaatakasyaabhipraaya.n dnyaatvaa griiveyam aaniitaa | tad ala.n
sambhrameNa | adhunaa sarvajalacaraaNaa.n kShema.n bhaviShyati |
ato.aha.n braviimi \- bhakShayitvaa bahuunmatsyaaniti | vaayasa aaha \-
bhadra tatkathaya katha.n sa duShTasarpo vadhamupaiShyati | shR^igaala
aaha \- gacChatu bhavaan ka~ncinnagara.n raajaadhiShThaanam | tatra
kasyaapi dhanino raajaamaatyaadeH pramaadinaH kanakasuutra.n haara.n
  vaa gR^ihiitvaa tatkoTare prakShipa yena sarpastadgrahaNena vadhyate |
tatkShaNaatkaakaH kaakii ca tadaakarNyaatmecChayotpatitau | tatashca
kaakii ki~ncitsaraH praapya yaavatpashyati taavattanmadhye kasyacidraadnyo\-
.antaHpura.n jalaasanna.n nyastakanakasuutra.n muktamuktaahaara\-
vastraabharaNa.n jalakriiDaa.n kurute | atha saa vaayasii kanakasuutra\-
mekamaadaaya svagR^ihaabhimukha.n pratasthe | tatashca ka~ncukino
varShavaraashca tanniiyamaanamupalakShya gR^ihiitalaguDaaH
satvaramanuyayuH | kaakyapi sarpakoTare tatkanakasuutra.n prakShipya
suduuramavasthitaa | atha yaavadraajapuruShaasta.n vR^ikShamaaruhya
tatkoTaramavalokayanti taavatkR^iShNasarpaH prasaaritabhogastiShThati |
tatasta.n laguDaprahaareNa hatvaa kanakasuutramaadaaya yathaabhilaShita.n
sthaana.n gataaH | vaayasadampatyapi tataH para.n sukhena vasataH |
ato.aha.n braviimi upaayena hi yatkuryaaditi | tanna ki.ncidiha
buddhimataamasaadhyamasti | ukta~nca \-

yasya buddhirbala.n tasya nirbuddhestu kuto balam |
vane si.nho madonmattaH shashakena nipaatitaH || 237||

karaTaka aaha \- kathametat| sa aaha \-

\medskip\hrule\medskip
kathaa 8
bhaasurakaakhyasi.nhakathaa |

kasmi.nshcidvane bhaasurako naama si.nhaH prativasati sma | athaasau
viiryaatirekaannityamevaanekaanmR^igashashakaadiinvyaapaadaya\-
nnopararaama | athaanyedyustadvanajaaH sarve saara~NgavaraahamahiSha\-
shashakaadayo militvaa tamabhyupetya procuH \- svaaminkimanena
sakalamR^igavadhena nityameva yatastavaikenaapi mR^igeNa tR^iptirbhavati
tatkriyataamasmaabhiH saha samayadharmaH | adyaprabhR^iti
tavaatropaviShTasya jaatikrameNa pratidinameko mR^igo bhakShaNaartha.n
sameShyati | eva.n kR^ite tava taavatpraaNayaatraa klesha.n vinaa.api
bhaviShyati | asmaaka.n ca punaH sarvocChedana.n na syaat | tadeSha
raajadharmo.anuShThiiyataam | ukta~nca \-

shanaiH shanaishca yo raajyamupabhu~Nkte yathaabalam |
rasaayanamiva praadnyaH sa puShTi.n paramaa.n vrajet || 238||
vidhinaa mantrayuktena ruukShaapi mathitaapi ca |
prayacChati phala.n bhuumiraraNiiva hutaashanam || 239||
prajaanaa.n paalana.n shasya.n svargakoshasya vardhanam |
piiDana.n dharmanaashaaya paapaayaayashase sthitam || 240||
gopaalena prajaadhenorvittadugdha.n shanaiH shanaiH |
paalanaatpoShaNaadgraahya.n nyaayyaa.n vR^itti.n samaacaret || 241||
ajaamiva prajaa.n mohaadyo hanyaat pR^ithiviipatiH |
tasyaikaa jaayate tR^iptirna dvitiiyaa katha~ncana || 242||
phalaarthii nR^ipatirlokaanpaalayedyatnamaasthitaH |
daanamaanaaditoyena maalaakaaro.a~Nkuraaniva || 243||
nR^ipadiipo dhanasneha.n prajaabhyaH sa.nharannapi |
aantarasthairguNaiH shubhrairlakShyate naiva kenacit || 244||
yathaa gaurduhyate kaale paalyate ca tathaa prajaa |
sicyate ciiyate caiva lataa puShpaphalapradaa || 245||
yathaa biijaa~NkuraH suukShmaH prayatnenaabhirakShitaH |
phalaprado bhavetkaale tadvallokaH surakShitaH || 246||
hiraNyadhaanyaratnaani yaanaani vividhaani ca |
tathaanyadapi yatki~ncitprajaabhyaH syaanmahiipateH || 247||
lokaanugrahakartaaraH pravardhante nareshvaraaH |
lokaanaa.n sa.nkShayaaccaiva kShaya.n yaanti na sa.nshayaH || 248||

atha teShaa.n tadvacanamaakarNya bhaasuraka aaha \- aho satyamabhihita.n
bhavadbhiH | para.n yadi mamopaviShTasyaatra nityameva naikaH shvaapadaH
samaagamiShyati | tannuuna.n sarvaanapi bhakShayiShyaami | atha te tathaiva
pratidnyaaya nirvR^itibhaajastatraiva vane nirbhayaaH paryaTanti | ekashca
pratidina.n krameNa yaati | vR^iddho vaa vairaagyayukto vaa shokagrasto vaa
putrakalatranaashabhiito vaa teShaa.n madhyaattasya bhojanaartha.n
madhyaahnasamaya upatiShThate | atha kadaacijjaatikramaacChashaka\-
syaavasaraH samaayaataH | sa samastamR^igaiH prerito.anicChannapi
manda.n manda.n gatvaa tasya vadhopaaya.n cintayanvelaatikrama.n
kR^itvaa vyaakulitahR^idayo yaavadgacChati taavanmaarge gacChataa kuupaH
sa.ndR^iShTaH | yaavatkuupopari yaati taavatkuupamadhya aatmanaH
pratibimba.n dadarsha | dR^iShTvaa ca tena hR^idaye cintitam \- yadbhavya
  upaayo.asti| aha.n bhaasuraka.n prakopya svabuddhyaa.asminkuupe
paatayiShyaami | athaasau dinasheShe bhaasurakasamiipa.n praaptaH |
si.nho.api velaatikrameNa kShutkShaamakaNThaH kopaaviShTaH sR^ikkaNii
parilelihanvyacintayat \- aho praataraahaaraaya niHsattva.n vana.n mayaa
kartavyam | eva.n cintayatastasya shashako manda.n manda.n gatvaa
praNamya tasyaagre sthitaH | atha ta.n prajvalitaatmaa bhaasurako
  bhartsayannaaha \- re shashakaadhama ekastaavattva.n laghuH
praapto.aparato velaatikrameNa | tadasmaadaparaadhaattvaa.n nipaatya
praataH sakalaanyapi mR^igakulaanyucChedayiShyaami |atha shashakaH
savinaya.n provaaca \- svaaminnaaparaadho mama | na ca sattvaanaam |
tacChruuyataa.n kaaraNam | si.nha aaha \- satvara.n nivedaya yaavanmama
da.nShTraantargato na bhavaanbhaviShyatiiti | shashaka aaha \-
svaaminsamastamR^igairadya jaatikrameNa mama laghutarasya prastaava.n
vidnyaaya tato.aha.n pa~ncashashakaiH sama.n preShitaH | tatashcaaha\-
maagacChannantaraale mahataa kenacidapareNa si.nhena vivaraannirga\-
tyaabhihitaH \- abhiiShTadevataa.n smarata | tato mayaabhihitam \- vaya.n
svaamino bhaasurakasi.nhasya sakaashamaahaaraartha.n samayadharmeNa
gacChaamaH | tatastenaabhihitam \- yadyeva.n tarhi madiiyametadvanam |
mayaa saha samayadharmeNa samastairapi shvaapadairvartitavyam |
cauraruupii sa bhaasurakaH | atha yadi so.atra raajaa vishvaasasthaane
caturaH shashakaanatra dhR^itvaa tamaahuuya drutataramaagacCha | yena
yaH kashcidaavayormadhyaatparaakrameNa raajaa bhaviShyati sa
sarvaanetaanbhakShayiShyatiiti | tato.aha.n tenaadiShTaH
svaamisakaashamabhyaagataH | etadvelaavyatikramakaaraNam | tadatra
svaamii pramaaNam | tacChrutvaa bhaasuraka aaha \- bhadra yadyeva.n
tatsatvara.n darshaya me ta.n caurasi.nha.n yenaaha.n mR^igakopa.n
tasyopari kShiptvaa svastho bhavaami | ukta~nca \-

bhuumirmitra.n hiraNya.n ca vigrahasya phalatrayam |
naastyekamapi yadyeShaa.n na ta.n kuryaatkatha~ncana || 249||
yatra na syaatphala.n bhuuri yatra ca syaatparaabhavaH |
na tatra matimaanyuddha.n samutpaadya samaacaret || 250||

shashaka aaha \- svaamin satyamidam | svabhuumihetoH paribhavaacca
yudhyante kShatriyaaH | para.n sa durgaashrayaH | durgaanniShkramya
vaya.n tena viShkambhitaaH | tato durgastho duHsadhyo bhavati ripuH |
ukta~nca \-

na gajaanaa.n sahasreNa na ca lakSheNa vaajinaam |
yatkR^itya.n saadhyate raadnyaa.n durgeNaikena vigrahe || 251||
shatameko.api sa.ndhatte praakaarastho dhanurdharaH |
tasmaaddurga.n prasha.nsanti niitishaastravicakShaNaaH || 252||
puraa guroH samaadeshaaddhiraNyakashiporbhayaat |
shakreNa vihita.n durga.n prabhaavaadvishvakarmaNaH || 253||
tenaapi ca varo datto yasya durga.n sa bhuupatiH |
vijayii syaattato bhuumau durgaaNi syuH sahasrashaH || 254||
da.nShTraavirahito naago madahiino yathaa gajaH |
sarveShaa.n jaayate vashyo durgahiinastathaa nR^ipaH || 255||

tacChrutvaa bhaasuraka aaha | bhadra durgasthamapi darshaya ta.n
caurasi.nha.n yena vyaapaadayaami | ukta~nca \-

jaatamaatra.n na yaH shatru.n roga.n ca prashama.n nayet |
mahaabalo.api tenaiva vR^iddhi.n praapya sa hanyate || 256||

tathaa ca \-
uttiShThamaanastu paro nopekShyaH pathyamicChataa |
samau hi shiShTairaamnaatau vartsyantaavaamayaH sa ca || 257||

api ca \-

upekShitaH kShiiNabalo.api shatruH
           pramaadadoShaatpuruShairmadaandhaiH |
saadhyo.api bhuutvaa prathama.n tato.asaa\-
           vasaadhyataa.n vyaadhiriva prayaati || 258||

tathaa ca \-

aatmanaH shaktimudviikShya maanotsaaha~nca yo vrajet |
bahuunhanti sa eko.api kShatriyaanbhaargavo yathaa || 259||

shashaka aaha \- astyetat | tathaapi balavaansa mayaa dR^iShTaH | tanna
yujyate svaaminastasya saamarthyamaviditvaa gantum | ukta~nca \-

aviditvaa.atmanaH shakti.n parasya ca samutsukaH |
gacChannabhimukho vahnau naasha.n yaati pata~Ngavat || 260||
yo balaatpronnata.n yaati nihantu.n sabalo.apyarim |
vimadaH sa nivarteta shiirNadanto gajo yathaa || 261||

bhaasuraka aaha \- bhoH ki.n tavaanena vyaapaareNa | darshaya me ta.n
durgasthamapi | atha shashaka aaha \- yadyeva.n tarhyaagacChatu svaamii |
evamuktvaa.agre vyavasthitaH | tatashca tenaagacChataa yaH kuupo
dR^iShTo.abhuuttameva kuupamaasaadya bhaasurakamaaha \- svaaminkaste
prataapa.n soDhu.n samarthaH | tvaa.n dR^iShTvaa duurato.api caurasi.nhaH
praviShTaH sva.n durgam | tadaagacCha yathaa darshayaamiiti | bhaasuraka
aaha \- darshaya me durgam | tadanu darshitastena kuupaH | tataH so.api
muurkhaH si.nhaH kuupamadhya aatmapratibimba.n jalamadhyagata.n
dR^iShTvaa si.nhanaada.n mumoca | tataH pratishabdena kuupamadhyaa\-
ddviguNataro naadaH samutthitaH | atha tena ta.n shatru.n matvaa.a.atmaana.n
tasyopari prakShipya praaNaaH parityaktaaH | shashako.api hR^iShTamanaaH
sarvamR^igaanaanandya taiH saha prashasyamaano yathaasukha.n tatra vane
nivasati sma | ato.aha.n braviimi \- yasya buddhirbala.n tasyeti | tadyadi
bhavaankathayati tattatraiva gatvaa tayoH svabuddhiprabhaaveNa maitriibheda.n
  karomi | karaTaka aaha \- bhadra yadyeva.n tarhi gacCha | shivaaste
panthaanaH santu | yathaabhipretamanuShThiiyataam | atha damanakaH
sa~njiivakaviyukta.n pi~Ngalakamavalokya tatraantare praNamyaagre
samupaviShTaH | pi~Ngalako.api tamaaha \- bhadra ki.n ciraaddR^iShTaH |
damanaka aaha \- na ki~nciddevapaadaanaamasmaabhiH prayojanam |
tenaaha.n naagacChaami | tathaapi raajaprayojanavinaashamavalokya
sa.ndahyamaanahR^idayo vyaakulatayaa svayamevaabhyaagato vaktum |
ukta~nca \-

priya.n vaa yadi vaa dveShya.n shubha.n vaa yadi vaa.ashubham |
apR^iShTo.api hita.n vakShyedyasya necChetparaabhavam || 262||

atha tasya saabhipraaya.n vacanamaakarNya pi~Ngalaka aaha \- ki.n
vaktumanaa bhavaan | tatkathyataa.n yatkathaniiyamasti | sa praaha \-
deva sa~njiivako yuShmatpaadaanaamupari drohabuddhiriti | vishvaasagatasya
mama vijana idamaaha \- bho damanaka dR^iShTaa mayaasya pi~Ngalakasya
saaraasaarataa | tadahamena.n hatvaa sakalamR^igaadhipatya.n tvatsaacivya\-
padaviisamanvita.n kariShyaami | pi~Ngalako.api 
tadvajrasaaraprahaarasadR^isha.n
daaruNa.n vacaH samaakarNya mohamupagato na ki~ncidapyuktavaan |
damanako.api tasya tamaakaaramaalokya cintitavaan \- aya.n taavatsa~njiivaka\-
nibaddharaagaH | tannuunamanena mantriNaa raajaa vinaashamavaapsyatiiti |
ukta~nca \-

eka.n bhuumipatiH karoti saciva.n raajye pramaaNa.n yadaa |
ta.n mohaacChrayate madaH sa ca madaaddaasyena nirvidyate |
nirviNNasya pada.n karoti hR^idaye tasya svatantraspR^ihaa |
svaatantryaspR^ihayaa tataH sa nR^ipateH praaNaanabhidruhyati || 263||

tatkimatra yuktamiti | pi~Ngalako.api cetanaa.n samaasaadya kathamapi
tamaaha \- sa~njiivakastaavatpraaNasamo bhR^ityaH | sa katha.n mamopari
drohabuddhi.n karoti | damanaka aaha \- deva bhR^ityo.abhR^itya
ityanekaantikametat | ukta~nca \-

na so.asti puruSho raadnyaa.n yo na kaamayate shriyam |
ashaktaa eva sarvatra narendra.n paryupaasate || 264||

pi~Ngalaka aaha \- bhadra tathaapi mama tasyopari cittavR^ittirna vikR^iti.n
yaati | athavaa saadhvidamucyate \-

anekadoShaduShTasya kaayaH kasya na vallabhaH |
kurvannapi vyaliikaani yaH priyaH priya eva saH || 265||

damanaka aaha \- ata evaaya.n doShaH | ukta~nca \-

yasminnevaadhika.n  cakShuraaropayati paarthivaH |
akuliinaH kuliino vaa sa shriyaa bhaajana.n naraH || 266||

apara.n kena guNavisheSheNa svaamii sa~njiivaka.n nirguNakamapi nikaTe
dhaarayati | atha deva yadyeva.n cintayasi mahaakaayo.ayam | anena
ripuunvyaapaadayiShyaami | tadasmaanna sidhyati yato.aya.n shaShpabhojii |
  devapaadaanaa.n punaH shatravo maa.nsaashinaH | tadripusaadhanamasya
saahaayyena na bhavati | tasmaadena.n duuShayitvaa hanyataamiti |
pi~Ngalaka aaha \-

ukto bhavati yaH puurva.n  guNavaan iti sa.nsadi |
tasya doSho na vaktavyaH pratidnyaabha~NgabhiiruNaa || 267||

anyacca | mayaa.asya tava vacanenaabhayapradaana.n dattam | tatkatha.n
svayameva vyaapaadayaami | sarvathaa sa~njiivako.aya.n suhR^idasmaakam |
na ta.n prati kashcinmanyuriti | ukta~nca \-

itaH sa daityaH praaptashriirneta evaarhati kShayam |
viShavR^ikSho.api sa.nvardhya svaya.n Chettumasaampratam || 268||
aadau na vaa praNayinaa.n praNayo vidheyo
           datto.athavaa pratidina.n paripoShaNiiyaH |
utkShipya yatkShipati tatprakaroti lajjaa.n
           bhuumau sthitasya patanaadbhayameva naasti || 269||
upakaariShu yaH saadhuH saadhutve tasya ko guNaH |
apakaariShu yaH saadhuH sa saadhuH sadbhirucyate || 270||

taddrohabuddherapi mayaa.asya na viruddhamaacaraNiiyam | damanaka
aaha \- svaamin | naiSha raajadharmo yaddrohabuddhirapi kShamyate |
ukta~nca \-

tulyaartha.n tulyasaamarthya.n marmadnya.n vyavasaayinam |
ardharaajyahara.n bhR^itya.n yo na hanyaatsa hanyate || 271||

apara.n tvayaasya sakhitvaatsarvo.api raajadharmaH parityaktaH |
raajadharmaabhaavaatsarvo.api parijano virakti.n gataH | yaH sa~njiivakaH
shaShpabhojii | bhavaan maa.nsaadaH | tava prakR^itayashca |
yattavaavadhyavyasaayabaahya.n kutastaasaa.n maa.nsaashanam |
yadrahitaastvaa.n tyaktvaa yaasyanti | tato.api tva.n vinaShTa eva | asya
sa~Ngatyaa punaste na kadaacidaakheTake matirbhaviShyati | ukta~nca \-

yaadR^ishaiH sevyate bhR^ityairyaadR^ishaa.nshcopasevate |
kadaacinnaatra sandehastaadR^igbhavati puuruShaH || 272||

tathaa ca \-

santaptaayasi sa.nsthitasya payaso naamaapi na dnyaayate |
muktakaaratayaa tadeva naliniipatrasthita.n raajate |
svaatau saagarashuktikukShipatita.n tajjaayate mauktikam |
praayeNaadhamamadhyamottamaguNaH sa.nvaasato jaayate || 273||

tathaa ca \-

asataa.n sa~NgadoSheNa satii yaati matirbhramam |
ekaraatripravaasena kaaShTha.n mu~nje pralambitam || 274||

ata eva santo niicasa~Nga.n varjayanti | ukta~nca \-

na hyavidnyaatashiilasya pradaatavyaH pratishrayaH |
matkuNasya ca doSheNa hataa mandavisarpiNii || 275||

pi~Ngalaka aaha \- kathametat | so.abraviit \-

\medskip\hrule\medskip
kathaa 9
mandavisarpiNiinaamayuukaakathaa |

asti kasyacinmahiipatermanorama.n shayanasthaanam | tatra
shvetatarapaTayugalamadhyasa.nsthitaa mandavisarpiNii yuukaa
prativasati sma | saa ca tasya mahiipate raktamaasvaadayantii
sukhena kaala.n nayamaanaa tiShThati | anyedyushca tatra
shayane kvacidbhraamyannagnimukho naama matkuNaH samaayaataH |
atha ta.n dR^iShTvaa saa viShaNNavadanaa provaaca | bho.agnimukha
kutastvamatraanucitasthaane samaayaataH | tadyaavanna kashcidvetti
taavacChiighra.n  gamyataamiti | sa aaha \- bhagavati
gR^ihaagatasyaasaadhorapi naitadyujyate vaktum | ukta~nca \-

ehyaagacCha samaavishaasanamida.n kasmaacciraaddR^ishyase |
kaa vaarteti sudurbalo.asi kushala.n priito.asmi te darshanaat |
eva.n ye samupaagataanpraNayinaH pratyaalapantyaadaraat |
teShaa.n yuktamasha~Nkitena manasaa harmyaaNi gantu.n sadaa || 276||

apara.n  mayaanekamaanuShaaNaamanekavidhaani rudhiraaNyaasvaa\-
ditaanyaahaaradoShaatkaTutiktakaShaayaamlarasaasvaadaani na ca
kadaacinmadhurarakta.n samaasvaaditam | tadyadi tva.n prasaada.n karoShi
tadasya nR^ipatervividhavya~njanaannapaanacoShyalehyasvaadvaahaara\-
vashaadasya shariire yanmiShTa.n rakta.n sa.n jaata.n
tadaasvaadanena saukhya.n sampaadayaami jihvaayaa iti |
ukta~nca \-

ra~Nkasya nR^ipatervaapi jihvaasaukhya.n sama.n smR^itam |
tanmaatra.n ca smR^ita.n saara.n tadartha.n yatate janaH || 277||
yadyeva na bhavelloke karma jihvaapratuShTidam |
tanna bhR^ityo bhavetkashcitkasyacidvashago.atha vaa || 278||
yadasatya.n vadenmartyo yadvaasevya.n ca sevate |
yadgacChati videsha.n ca tatsarvamudaraarthataH || 279||

tanmayaa gR^ihaagatena bubhukShayaa piiDyamaanenaapi
tvatsakaashaadbhojanamarthaniiyam | tanna tvayaikaakinyaasya
bhuupate raktabhojana.n kartu.n yujyate | tacChrutvaa mandavisarpiNyaaha \-
bho matkuNa | asya nR^ipaternidraavasha.n gatasya raktamaasvaadayaami |
punastvamagnimukhashcapalashca | tadyadi mayaa saha raktapaana.n
karoShi tattiShTha | abhiiShTatararaktamaasvaadaya | so.abraviit \- bhagavati
eva.n kariShyaami | yaavattva.n naasvaadayasi prathama.n nR^iparakta.n
taavanmama devagurukR^itaH shapathaH syaadyadi tadaasvaadayaami |
eva.n tayoH paraspara.n vadatoH sa raajaa tacChayanamaasaadya prasuptaH |
athaasau matkuNo jihvaalaulyotkR^iShTautsukyaajjaagratamapi ta.n
mahiipatimadashat | athavaa saadhvidamucyate |

svabhaavo nopadeshena shakyate kartumanyathaa |
sutaptamapi paaniiya.n punargacChati shiitataam || 280||
yadi syaacChiitalo vahniH shiitaa.nshurdahanaatmakaH |
na svabhaavo.atra martyaanaa.n shakyate kartumanyathaa || 281||

athaasau mahiipatiH suucyagraviddha iva tacChayana.n tyaktvaa
tatkShaNaadevotthitaH | aho dnyaayataamatra pracChaadanapaTe matkuNo
yuukaa vaa nuuna.n tiShThati yenaaha.n daShTa iti | atha ye ka~ncukinastatra
sthitaaste satvara.n pracChaadanapaTa.n gR^ihiitvaa suukShmadR^iShTyaa
viikShaa.ncakruH | atraantare sa matkuNashcaapalyaatkhaTvaanta.n
praviShTaH saa mandavisarpiNyapi vastrasandhyantargataa tairdR^iShTaa
vyaapaaditaa ca | ato.aha.n  braviimi \-  na hyavidnyaatashiilasya iti | eva.n
dnyaatvaa tvayaiSha vadhyaH | no cettvaa.n vyaapaadayiShyatiiti |
ukta~nca \-

tyaktaashcaabhyantaraa yena baahyaashcaabhyantariikR^itaaH |
sa eva mR^ityumaapnoti yathaa raajaa kakuddrumaH || 282||

pi~Ngalaka aaha \-  kathametat | so.abraviit \-

\medskip\hrule\medskip
kathaa 10
caNDaravanaamashR^igaalakathaa |

asti kasmi.nshcidvanoddeshe caNDaravo naama shR^igaalaH prativasati
sma | sa kadaacitkShudhaaviShTo jihvaalaulyaannagaramadhye praviShTaH |
atha ta.n nagaravaasinaH saarameyaa avalokya sarvataH shabdaayamaanaaH
paridhaavya tiikShNada.nShTraagrairbhakShitumaarabdhaaH | so.api
tairbhakShyamaaNaH praaNabhayaatpratyaasannarajakagR^iha.n  praviShTaH |
tatra niiliirasaparipuurNa.n  mahaabhaaNDa.n sajjiikR^itamaasiit | tatra
saarameyairaakraanto bhaaNDamadhye patitaH | atha yaavanniShkraanta\-
staavanniiliivarNaH sa~njaataH | tatraapare saarameyaasta.n
shR^igaalamajaananto yathaabhiiShTadisha.n jagmuH | caNDaravo.api
duuratara.n pradeshamaasaadya kaananaabhimukha.n pratasthe |
na ca niilavarNena kadaacinnijara~Ngastyajyate | ukta~nca \-

vajralepasya muurkhasya naariiNaa.n karkaTasya ca |
eko grahastu miinaanaa.n niiliimadyapayoryathaa || 283||

atha ta.n haragalagaralatamaalasamaprabhamapuurva.n sattvamavalokya
sarve si.nhavyaaghradviipivR^ikaprabhR^itayo.araNyanivaasino
bhayavyaakulitacittaaH samantaatpalaayanakriyaa.n kurvanti | kathayanti
ca \-  na dnyaayate.asya kiidR^igviceShTita.n pauruSha.n  ca |
tadduuratara.n gacChaamaH | ukta~nca \-

na yasya ceShTita.n vidyaanna kula.n na paraakramam |
na tasya vishvasetpraadnyo yadiicChecChriyamaatmanaH || 284||

caNDaravo.api bhayavyaakulitaanvidnyaayedamaaha \- bho bhoH
shvaapadaaH | ki.n yuuya.n maa.n dR^iShTvaiva sa.ntrastaa vrajatha |
tanna bhetavyam | aha.n brahmaNaadya svayameva sR^iShTvaabhihitaH \-
yacChvaapadaanaa.n kashcidraajaa naasti  | tattva.n mayaadya
sarvashvaapadaprabhutve.abhiShiktaH kakuddrumaabhidhaH | tato gatvaa
  kShititale taansarvaanparipaalayeti | tato.ahamatraagataH | tanmama
ChatracChaayaayaa.n sarvairapi shvaapadairvartitavyam | aha.n kakuddrumo
  naama raajaa trailokye.api sa.njaataH | tacChrutvaa si.nhavyaaghrapuraHsaraaH
shvaapadaaH svaaminprabho samaadisheti vadantasta.n parivavruH | atha tena
si.nhasyaamaatyapadavii pradattaa | vyaaghrasya shayyaapaalakatvam |
dviipinastaambuulaadhikaaraH | vR^ikasya dvaarapaalakatvam | ye caatmiiyaaH
shR^igaalaastaiH sahaalaapamaatramapi na karoti | shR^igaalaaH
sarve.apyadharmacandra.n dattvaa niHsaaritaaH | eva.n tasya raajyakriyayaa.n
vartamaanasya te si.nhaadayo mR^igaanvyaapaadya tatpurataH prakShipanti |
so.api prabhudharmeNa sarveShaa.n taanpravibhajya prayacChati | eva.n
gacChati kaale kadaacittena samaagatena duuradeshe shabdaayamaanasya
shR^igaalavR^indasya kolaahalo.ashraavi | ta.n shabda.n shrutvaa
pulakitatanuraanandaashrupuurNanayana utthaaya taarasvareNa
virotumaarabdhavaan | atha te si.nhaadayasta.n taarasvaramaakarNya
shR^igaalo.ayamiti matvaa lajjayaa.adhomukhaaH kShaNa.n sthitvaa procuH \-
bhoH | vaahitaa vayamanena kShudrashR^igaalena | tadvadhyataamiti | so.api
tadaakarNya palaayitumicCha{\m+}statra sthaana eva si.nhaadibhiH
khaNDashaH kR^ito mR^itashca |ato.aha.n braviimi \-  tyaktaashcaabhyantaraa
yeneti | tadaakarNya pi~Ngalaka aaha \- bho damanaka | kaH pratyayo.atra
viShaye yatsa mamopari duShTabuddhiH |sa aaha \- yadadya mamaagre tena
nishcayaH kR^ito yatprabhaate pi~Ngalaka.n vadhiShyaami | tadatraiva
pratyayaH | prabhaate.avasaravelaayaamaaraktamukhanayanaH
sphuritaadharo disho.avalokayannanucitasthaanopaviShTastvaa.n
kruuradR^iShTyaa vilokayiShyati | eva.n dnyaatvaa yaducita.n tatkartavyam |
iti kathayitvaa sa.njiivakasakaasha.n gatasta.n praNamyopaviShTaH |
sa.njiivako.api sodvegaakaara.n mandagatyaa samaayaanta.n tamudviikShya
saadarataramuvaaca \-  bho mitra | svaagatam | ciraaddR^iShTo.asi | api
shiva.n bhavataH | tatkathaya yenaadeyamapi tubhya.n gR^ihaagataaya
prayacChaami | ukta~nca \-

te dhanyaaste vivekadnyaaste sabhyaa iha bhuutale |
aagacChanti gR^ihe yeShaa.n kaaryaartha.n suhR^ido janaaH || 285||

damanaka aaha \- bhoH | katha.n shiva.n sevakajanasya |

sampattayaH paraayattaaH sadaa cittamanirvR^itam |
svajiivite.apyavishvaasasteShaa.n ye raajasevakaaH || 286||

tathaa ca \-

sevayaa dhanamicChadbhiH sevakaiH pashya yatkR^itam |
svaatantrya.n yacChariirasya muuDhaistadapi haaritam || 287||
taavajjanmaatiduHkhaaya tato durgatataa sadaa |
tatraapi sevayaa vR^ittiraho duHkhaparamparaa || 288||
jiivanto.api mR^itaaH pa~nca shruuyante kila bhaarate |
daridro vyaadhito muurkhaH pravaasii nityasevakaH || 289||
naashnaati svacChayotsukyaadvinidro na prabudhyate |
na niHsha~Nka.n vaco bruute sevako.apyatra jiivati || 290||
sevaa shvavR^ittiraakhyaataa yaistairmithyaa prajalpitam |
svacChanda.n carati shvaa.atra sevakaH parashaasanaat || 291||
bhuushayyaa brahmacarya.n ca kR^ishatva.n laghubhojanam |
sevakasya yateryadvadvisheShaH paapadharmajaH || 292||
shiitaatapaadikaShTaani sahate yaani sevakaH |
dhanaaya taani caalpaani yadi dharmaanna mucyate || 293||
mR^idunaapi suvR^ittena sushliShTenaapi haariNaa |
modakenaapi ki.n tena niShpattiryasya sevayaa || 294||

sa.njiivaka aaha \- atha bhavaanki.n vaktumanaaH | so.abraviit \- mitra
sacivaanaa.n mantrabheda.n kartu.n na yujyate | ukta~nca \-

yo mantra.n svaamino bhidyaatsaacivye sanniyojitaH |
sa hatvaa nR^ipakaarya.n tatsvaya.n ca naraka.n vrajet || 295||
yena yasya kR^ito bhedaH sacivena mahiipateH |
tenaashastravadhastasya kR^ita ityaaha naaradaH || 296||

tathaapi mayaa tava snehapaashabaddhena mantrabhedaH kR^itaH |
yatastva.n mama vacanenaatra raajakule vishvastaH praviShTashca |
ukta~nca \-

vishrambhaadyasya yo mR^ityumavaapnoti katha~ncana |
tasya hatyaa tadutthaa saa praaheda.n vacana.n manuH || 297||

tattavopari pi~Ngalako.aya.n duShTabuddhiH kathita.n caadyaanena
matpuratashcatuShkarNatayaa \-  yatprabhaate sa.njiivaka.n hatvaa
samastamR^igaparivaara.n ciraattR^ipti.n neShyaami | tataH sa mayoktaH \-
svaamin | na yuktamida.n yanmitradroheNa jiivana.n kriyate | ukta~nca \-

api brahmavadha.n kR^itvaa praayashcittena shudhyati |
tadarthena viciirNena na katha~ncitsuhR^iddruhaH || 298||

tatastenaaha.n saamarSheNoktaH \-  bho duShTabuddhe
sa.njiivakastaavacChaShpabhojii vaya.n maa.nsaashinaH | tadasmaaka.n
svaabhaavika.n vairamiti katha.n ripurupekShyate | tasmaatsaamaadibhiru\-
paayairhanyate | na ca hate tasmindoShaH syaat | ukta~nca \-

dattvaapi kanyakaa.n vairii nihantavyo vipashcitaa |
anyopaayairashakyo yo hate doSho na vidyate || 299||
kR^ityaakR^itya.n na manyeta kShatriyo yudhi sa~NgataH |
prasupto droNaputreNa dhR^iShTadyumnaH puraa hataH || 300||

tadaha.n tasya nishcaya.n dnyaatvaa tvatsakaashamihaagataH | saamprata.n
me naasti vishvaasaghaatakadoShaH | mayaa suguptamantrastava niveditaH |
atha yatte pratibhaati tatkuruShva iti | atha sa.njiivakastasya
tadvajrapaatadaaruNa.n vacana.n shrutvaa mohamupagataH | atha
cetanaa.n labdhvaa savairaagyamidamaaha \- bhoH saadhvidamucyate \-

durjanagamyaa naaryaH praayeNaasnehavaanbhavati raajaa |
kR^ipaNaanusaari ca dhana.n megho giridurgavarShii ca || 301||
aha.n hi sa.nmato raadnyo ya eva.n manyate kudhiiH |
baliivardaH sa vidnyeyo viShaaNaparivarjitaH || 302||
vara.n vana.n vara.n bhaikSha.n vara.n bhaaropajiivanam |
vara.n vyaadhirmanuShyaaNaa.n naadhikaareNa sampadaH || 303||

tadayukta.n mayaa kR^ita.n yadanena saha maitrii vihitaa | ukta~nca \-

yayoreva sama.n vitta.n yayoreva sama.n kulam |
tayormaitrii vivaahashca na tu puShTavipuShTayoH || 304||

tathaa ca \-

mR^igaa mR^igaiH sa~Ngamanuvrajanti
           gaavashca gobhisturagaasturagaiH |
muurkhaashca muurkhaiH sudhiyaH sudhiibhiH
           samaanashiilavyasanena sakhyam || 305||

tadyadi gatvaa ta.n prasaadayaami tathaapi na prasaada.n yaasyati |
ukta~nca \-

nimittamuddishya hi yaH prakupyati
           dhruva.n sa tasyaapagame prashaamyati |
akaaraNadveShaparo hi yo bhavet
           katha.n narasta.n paritoShayiShyati || 306||

aho saadhu cedamucyate \-

bhaktaanaamupakaariNaa.n parahitavyaapaarayuktaatmanaam |
sevaasa.nvyavahaaratattvaviduShaa.n drohacyutaanaamapi |
vyaapattiH skhalitaantareShu niyataa siddhirbhavedvaa na vaa |
tasmaadambupaterivaavanipateH sevaa sadaa sha~Nkinii || 307||

tathaa ca \-

bhaavasnigdhairupakR^itamapi dveShyataa.n yaati loke |
saakShaadanyairapakR^itamapi priitaye copayaati |
durgraahyatvaannR^ipatimanasaa.n naikabhaavaashrayaaNaam |
sevaadharmaH paramagahano yoginaamapyagamyaH || 308||

tatparidnyaata.n mayaa matprasaadamasahamaanaiH samiipavartibhireSha
pi~NgalakaH prakopitaH | tenaaya.n mamaadoShasyaapyeva.n vadati |
ukta~nca \-

prabhoH prasaadamanyasya na sahantiiha sevakaaH |
sapatnya iva sa.nkruddhaaH sapatnyaaH sukR^itairapi || 309||

bhavati caiva.n yadguNavatsu samiipavartiShu guNahiinaanaa.n na prasaado
bhavati | ukta~nca \-

guNavattarapaatreNa cChaadyante guNinaa.n guNaaH |
raatrau diipashikhaakaantirna bhaanaavudite sati || 310||

damanaka aaha \- bho mitra | yadyeva.n tannaasti te bhayam | prakopito.api
sa durjanaistava vacanaracanayaa prasaada.n yaasyati | sa aaha \- bhoH |
na yuktamukta.n bhavataa | laghuunaamapi durjanaanaa.n madhye vastu.n
na shakyate | upaayaantara.n vidhaaya te nuuna.n ghnanti | ukta~nca \-

bahavaH paNDitaaH kShudraaH sarve maayopajiivinaH |
kuryuH kR^ityamakR^itya.n vaa uShTre kaakaadayo yathaa || 311||

damanaka aaha \- kathametat | so.abraviit \-

\medskip\hrule\medskip
kathaa 11
madotkaTasi.nhakathaa |

asti kasmi.nshcidvanoddeshe madotkaTo naama si.nhaH prativasati sma |
tasya caanucaraa anye dviipivaayasagomaayavaH santi | atha
kadaacittairitastato bhramadbhiH saarthaadbhraShTaH krathanako
naamoShTro dR^iShTaH | atha si.nha aaha \- aho apuurvamida.n sattvam |
tajdnyaayataa.n kimetadaaraNyaka.n graamya.n veti | tacChrutvaa vaayasa
aaha \- bhoH svaamin | graamyo.ayamuShTranaamaa jiivavisheShastava
bhojyaH | tadvyaapaadyataam | si.nha aaha \- naaha.n gR^ihamaagata.n
hanmi | ukta~nca \-

gR^iha.n shatrumapi praapta.n vishvastamakutobhayam |
yo hanyaattasya paapa.n syaacChatabraahmaNaghaatajam || 312||

tadabhayapradaana.n dattvaa matsakaashamaaniiyataa.n yenaasyaagama\-
kaaraNa.n pR^icChaami | athaasau sarvairapi vishvaasyaabhayapradaana.n
dattvaa madotkaTasakaashamaaniitaH praNamyopaviShTashca | tatastasya
pR^icChatastenaatmavR^ittaantaH saarthabhra.nshasamudbhavo niveditaH |
tataH si.nhenoktam \-  bhoH krathanaka | maa tva.n graama.n gatvaa
bhuuyo.api bhaarodvahanakaShTabhaagii bhuuyaaH | tadatraivaaraNye
nirvisha~Nko marakatasadR^ishaani shaShpaagraaNi bhakShayanmayaa
saha sadaiva vasa | so.api tathetyuktvaa teShaa.n madhye vicaranna kuto.api
bhayamiti sukhenaaste | tathaanyedyurmadotkaTasya mahaagajenaa\-
raNyacaariNaa saha yuddhamabhavat | tatastasya dantamusalaprahaarairvyathaa
sa~njaataa | vyathitaH kathamapi praaNairna viyuktaH | atha
shariiraasaamarthyaanna kutracitpadamapi calitu.n shaknoti | te sarve
kaakaadayo.apyaprabhutvena kShudhaaviShTaaH para.n duHkha.n bhejuH |
atha taansi.nhaH praaha \- bhoH | anviShyataa.n kutracitki.ncitsattva.n
yenaahametaamapi dashaa.n praaptastaddhatvaa yuShmadbhojana.n
sampaadayaami | atha te catvaaro.api bhramitumaarabdhaa yaavanna
ki.ncitsattva.n pashyanti taavadvaayasashR^igaalau paraspara.n mantrayataH |
shR^igaala aaha \- bho vaayasa | ki.n prabhuutabhraantena | ayamasmaaka.n
prabhoH krathanako vishvastastiShThati | tadena.n hatvaa praaNayaatraa.n
kurmaH | vaayasa aaha \- yuktamukta.n bhavataa | para.n svaaminaa
tasyaabhayapradaana.n dattamaaste na vadhyo.ayamiti | shR^igaala aaha \-
  bho vaayasa | aha.n svaamina.n vidnyaapya tathaa kariShye yathaa svaamii
vadha.n kariShyati | tattiShThantu bhavanto.atraiva yaavadaha.n gR^iha.n
gatvaa prabhoraadnyaa.n gR^ihiitvaa caagacChaami | evamabhidhaaya
satvara.n si.nhamuddishya prasthitaH | atha si.nhamaasaadyedamaaha \-
svaamin | samasta.n vana.n bhraantvaa vayamaagataaH | na
ki.ncitsattvamaasaaditam | tatki.n kurmo vayam | samprati vaya.n
bubhukShayaa padamekamapi pracalitu.n na shaknumaH | devo.api
pathyaashii vartate | tadyadi devaadesho bhavati tatkrathanakapishitenaadya
pathyakriyaa kriyate | atha si.nhastasya taddaaruNa.n vacanamaakarNya
sakopamidamaaha \- dhikpaapaadhama | yadyeva.n bhuuyo.api vadasi
tatastvaa.n tatkShaNameva vadhiShyaami | tato mayaa tasyaabhaya.n
pradattam | tatkatha.n vyaapaadayaami | ukta~nca \-

na gopradaana.n na mahiipradaana.n
           na caannadaana.n hi tathaa pradhaanam |
yathaa vadantiiha budhaaH pradhaana.n
           sarvapradaaneShvabhayapradaanam || 313||

tacChrutvaa shR^igaala aaha \- svaamin yadyabhayapradaana.n dattvaa
vadhaH kriyate tadeSha doSho bhavati | punaryadi devapaadaanaa.n
bhaktyaa sa aatmano jiivitavya.n prayacChati tanna doShaH | tato yadi sa
svayamevaatmaana.n vadhaaya niyojayati tadvadhyo.anyathaasmaaka.n
madhyaadekatamo vadhya iti | yato devapaadaaH pathyaashinaH
kShunnirodhaadantyaa.n dashaa.n yaasyanti | tatkimetaiH praaNairasmaaka.n
ye svaamyarthe na yaasyanti | apara.n pashcaadapyasmaabhirvahnipraveshaH
kaaryo yadi svaamipaadaanaa.n ki.ncidaniShTa.n bhaviShyati | ukta~nca \-

yasminkule yaH puruShaH pradhaanaH
           sa sarvayatnaiH parirakShaNiiyaH |
tasminvinaShTe svakula.n vinaShTa.n
           na naabhibha~Nge hyarakaa vahanti || 314||

tadaakarNya madotkaTa aaha \- yadyeva.n tatkuruShva yadrocate |
tacChrutvaa sa satvara.n gatvaa taanaaha \- bhoH | svaamino mahatyavasthaa
vartate | tatki.n paryaTitena | tena vinaa ko.atraasmaanrakShayiShyati |
tadgatvaa tasya kShudrogaatparaloka.n prasthitasyaatmashariiradaana.n
kurmo yena svaamiprasaadasyaanR^iNataa.n gacChaamaH | ukta~nca \-

aapada.n praapnuyaatsvaamii yasya bhR^ityasya pashyataH |
praaNeShu vidyamaaneShu sa bhR^ityo naraka.n vrajet || 315||

tadanantara.n te sarve baaShpapuuritadR^isho madotkaTa.n
praNamyopaviShTaaH | taandR^iShTvaa madotkaTa aaha \- bhoH | praapta.n
dR^iShTa.n vaa ki~ncitsattvam | atha teShaa.n madhyaatkaakaH provaaca \-
svaamin | vaya.n taavatsarvatra paryaTitaaH para.n na 
ki~ncitsattvamaasaadita.n
dR^iShTa.n vaa | tadadya maa.n bhakShayitvaa praaNaandhaarayatu svaamii
yena devasyaashvaasana.n bhavati mama punaH svargapraaptiriti | ukta~nca \-

svaamyarthe yastyajetpraaNaanbhR^ityo bhaktisamanvitaH |
sa para.n padamaapnoti jaraamaraNavarjitam || 316||

tacChrutvaa shR^igaala aaha \- bhoH svalpakaayo bhavaan | tava
bhakShaNaatsvaaminastaavatpraaNayaatraa na bhavati | aparo doShashca
taavatsamutpadyate | ukta~nca \-

kaakamaa.nsa.n tathocChiShTa.n stoka.n tadapi durbalam |
bhakShitenaapi ki.n tena yena tR^iptirna jaayate || 317||

taddarShitaa svaamibhaktirbhavataa gata.n caa.anR^iNya.n bhartR^ipiNDasya
praaptashcobhayaloke saadhuvaadaH | tadapasaraagrataH | aha.n svaamina.n
vidnyaapayaami | tathaanuShThite shR^igaalaH saadara.n
praNamyopaviShTaH praaha \- svaamin | maa.n bhakShayitvaadya
praaNayaatraa.n vidhaaya mamobhayalokapraapti.n kuru | ukta~nca \-

svaamyaayattaaH sadaa praaNaa bhR^ityaanaamarjitaa dhanaiH |
yatastato na doSho.asti teShaa.n grahaNasambhavaH || 318||

atha tacChrutvaa dviipyaaha \- bhoH saadhuukta.n bhavataa punarbhavaanapi
svalpakaayaH svajaatishca nakhaayudhatvaadabhakShya eva | ukta~nca \-

naabhakShya.n bhakShayetpraadnyaH praaNaiH kaNThagatairapi |
visheShaattadapi stoka.n lokadvayavinaashakam || 319||

taddarshita.n tvayaatmanaH kauliinyam | athavaa saadhu cedamucyate \-

etadartha.n kuliinaanaa.n nR^ipaaH kurvanti sa~Ngraham |
aadimadhyaavasaaneShu na te gacChanti vikriyaam || 320||

tadapasaraagrataH yenaaha.n svaamina.n vidnyaapayaami | tathaanuShThite
dviipii praNamya madotkaTamaaha \- svaamin | kriyataamadya mama
praaNaiH praaNayaatraa | diiyataamakShayo vaasaH svarge | mama
vistaaryataa.n kShititale prabhuuta.n yashaH | tannaatra vismayaH
kaaryaH | ukta~nca \-

mR^itaanaa.n svaaminaH kaarye bhR^ityaanaamanuvartinaam |
bhavetsvarge.akShayo vaasaH kiirtishca dharaNiitale || 321||

tacChrutvaa krathanakashcintayaamaasa \-  etaistaavatsarvairapi
shobhaavaakyaanyuktaani na caiko.api svaaminaa vinaashitaH | tadahamapi
praaptakaala.n vakShyaami yena madvacanamete trayo.api samarthayanti |
  iti nishcitya provaaca \-  bhoH satyamukta.n bhavataa para.n bhavaanapi
nakhaayudhaH | tatkatha.n bhavanta.n svaamii bhakShayati | ukta~nca \-

manasaa.api svajaatyaanaa.n yo.aniShTaani pracintayet |
bhavanti tasya taanyeva iha loke paratra ca || 322||

tadapasaraagrataH yenaaha.n svaamina.n vidnyaapayaami | tathaanuShThite
krathanako.agre sthitvaa praNamyovaaca \-  svaamin | ete.abhakShyaastava
tanmama praaNaiH praaNayaatraa vidhiiyataa.n yena
mamobhayalokapraaptirbhavati | ukta~nca \-

na yajvaano.api gacChanti taa.n gati.n naiva yoginaH |
yaa.n yaanti projjhitapraaNaaH svaamyarthe sevakottamaaH || 323||

evamabhihite taabhyaa.n shR^igaalacitrakaabhyaa.n vidaaritobhayakukShiH
krathanakaH praaNaanatyaakShiit | tatashca taiH kShudrapaNDitaiH
sarvairbhakShitaH | ato.aha.n braviimi \-  bahavaH paNDitaaH kShudraa iti |
tadbhadra kShudraparivaaro.aya.n te raajaa mayaa samyagdnyaataH |
sataamasevyashca | ukta~nca \-

ashuddhaprakR^itau raadnyi janataa naanurajyate |
yathaa gR^idhrasamaasannaH kalaha.nsaH samaacaret || 324||

tathaa ca \-

gR^idhraakaaro.api sevyaH syaaddha.nsaakaaraiH sabhaasadaiH |
ha.nsaakaaro.api santyaajyo gR^idhraakaaraiH sa tairnR^ipaH || 325||

tannuuna.n mamopari kenaciddurjanenaaya.n prakopitaH tenaiva.n vadati |
athavaa bhavatyetat | ukta~nca \-

mR^idunaa salilena khanyamaanaa\-
           nyavaghR^iShyanti girerapi sthalaani |
upajaapavidaa.n ca karNajaapaiH
           kimu cetaa.nsi mR^iduuni maanavaanaam || 326||
karNaviSheNa ca bhagnaH ki.n ki.n na karoti baalisho lokaH |
kShapaNakataamapi dhatte pibati suraa.n narakapaalena || 327||

athavaa saadhvidamucyate \-

paadaahato.api dR^iDhadaNDasamaahato.api
           ya.n da.nShTrayaa spR^ishati ta.n kila hanti sarpaH |
ko.apyeSha eva pishunogramanuShyadharmaH
           karNe para.n spR^ishati hanti para.n samuulam || 328||

tathaa ca \-

aho khalabhuja~Ngasya vipariito vadhakramaH |
karNe lagati caanyasya praaNairanyo viyujyate || 329||

tadeva.n gate.api ki.n kartavyamityaha.n tvaa.n suhR^idbhaavaatpR^icChaami |
damanaka aaha \- taddeshaantaragamana.n yujyate | naiva.nvidhasya
kusvaaminaH sevaa.n vidhaatum | ukta~nca \-

gurorapyavaliptasya kaaryaakaaryamajaanataH |
utpathapratipannasya parityaago vidhiiyate || 330||

sa.njiivaka aaha \- asmaakamupari svaamini kupite gantu.n na
shakyate na caanyatra gataanaamapi nirvR^itirbhavati | ukta~nca \-

mahataa.n yo.aparaadhyeta duurastho.asmiiti naashvaset |
diirghau buddhimato baahuu taabhyaa.n hi.nsati hi.nsakam || 331||

tadyuddha.n muktvaa me naanyadasti shreyaskaram | ukta~nca \-

na taanhi tiirthaistapasaa ca lokaan\-
           svargaiShiNo daanashataiH suvR^ittaiH |
kShaNena yaanyaanti raNeShu dhiiraaH
           praaNaansamujjhanti hi ye sushiilaaH || 332||
mR^itaiH sampraapyate svargo jiivadbhiH kiirtiruttamaa |
tadubhaavapi shuuraaNaa.n guNaavetau sudurlabhau || 333||
lalaaTadeshe rudhira.n sravattu
           shuurasya yasya pravishecca vaktre |
tatsomapaanena sama.n bhavecca
           sa~Ngraamayadnye vidhivatpradiShTam || 334||

tathaa ca \-

homaarthairvidhivatpradaanavidhinaa sadvipravR^indaarcanai \-
ryadnyairbhuurisudakShiNaiH suvihitaiH sampraapyate yatphalam |
sattiirthaashramavaasahomaniyamaishcaandraayaNaadyaiH kR^itaiH
pu.nbhistatphalamaahave vinihitaiH sampraapyate tatkShaNaat || 335||

tadaakarNya damanakashcintayaamaasa \-  yuddhaaya kR^itanishcayo.aya.n
dR^ishyate duraatmaa | tadyadi kadaacittiikShNashR^i~Ngaabhyaa.n
svaamina.n prahariShyati tanmahaananarthaH sampatsyate | tadena.n
bhuuyo.api svabuddhyaa prabodhya tathaa karomi yathaa
deshaantaragamana.n karoti | aaha ca \-  bho mitra | samyagabhihita.n
bhavataa | para.n kaH svaamibhR^ityayoH sa~NgraamaH | ukta~nca \-

balavanta.n ripu.n dR^iShTvaa kilaatmaana.n pragopayet |
balavadbhishca kartavyaa sharaccandraprakaashataa || 336||

anyacca \-

shatrorvikramamadnyaatvaa vairamaarabhate hi yaH |
sa paraabhavamaapnoti samudraShTiTTibhaadyathaa || 337||

sa.njiivaka aaha \- kathametat | so.abraviit \-

\medskip\hrule\medskip
kathaa 12
TiTTibhadampatiikathaa |

kasmi.nshcitsamudraikadeshe TiTTibhadampatii prativasataH sma | tato
gacChati kaala R^itusamayamaasaadya TiTTibhii garbhamaadhatta |
aasannaprasavaa satii saa TiTTibhamuuce \-  bhoH kaanta | mama
prasavasamayo vartate | tadvicintyataa.n kimapi nirupadrava.n sthaana.n
yena tatraahamaNDakamokShaNa.n karomi |TiTTibhaH praaha \- bhadre
ramyo.aya.n samudrapradeshaH | tadatraiva prasavaH kaaryaH | saa
praaha \- atra puurNimaadine samudravelaa carati | saa mattagajendraanapi
samaakarShati | tadduuramanyatra ki~ncitsthaanamanviShyataam |
tacChrutvaa vihasya TiTTibha aaha \- bhadre na yuktamukta.n bhavatyaa |
kaa maatraa samudrasya yo mama duuShayiShyati prasuutim | ki.n na
shruta.n bhavatyaa \-

baddhvaambaracaramaarga.n vyapagatadhuuma.n sadaa mahadbhayadam |
mandamatiH kaH pravishati hutaashana.n svecChayaa manujaH || 338||
mattebhakumbhavidalanakR^itashrama.n suptamantakapratimam |
yamalokadarshanecChuH si.nha.n bodhayati ko naama || 339||
ko gatvaa yamasadana.n svayamantakamaadishatyajaatabhayaH |
praaNaanapahara matto yadi shaktiH kaacidasti tava || 340||
praaleyaleshamishre maruti praabhaatike ca vaati jaDe |
guNadoShadnyaH puruSho jalena kaH shiitamapanayati || 341||

tasmaadvishrabdhaa.atraiva garbha.n mu~nca | ukta~nca \-

yaH paraabhavasantrastaH svasthaana.n santyajennaraH |
tena cetputriNii maataa tadvandhyaa kena kathyate || 342||

tacChrutvaa samudrashcintayaamaasa \-  aho garvaH pakShikiiTasyaasya |
athavaa saadhvidamucyate \-

utkShipya TiTTibhaH paadaavaaste bha~NgabhayaaddivaH |
svacittakalpito garvaH kasya naatraapi vidyate || 343||

tanmayaasya pramaaNa.n kutuuhalaadapi draShTavyam | ki.n
mamaiSho.aNDaapahaare kR^ite kariShyati | iti cintayitvaa sthitaH |
atha prasavaanantara.n praaNayaatraartha.n gataayaaShTiTTibhyaaH
samudro velaavyaajenaaNDaanyapajahaara | athaayaataa saa TiTTibhii
prasavasthaana.n shuunyamavalokya pralapantii TiTTibhamuuce \-  bho
muurkha | kathitamaasiinmayaa te yatsamudravelayaa.aNDaanaa.n vinaasho
bhaviShyati tadduuratara.n vrajaavaH para.n muuDhatayaa.aha.nkaara\-
maashritya mama vacana.n na karoShi | athavaa saadhvidamucyate |

suhR^idaa.n hitakaamaanaa.n na karotiiha yo vacaH |
sa kuurma iva durbuddhiH kaaShThaadbhraShTo vinashyati || 344||

TiTTibha aaha \- kathametat | saabraviit \-

\medskip\hrule\medskip
kathaa 13
kambugriivaakhyakuurmakathaa |

asti kasmi.nshcijjalaashaye kambugriivo naama kacChapaH | tasya ca
sa~NkaTavikaTanaamnii mitre ha.nsajaatiiye paramasnehakoTimaashrite
nityameva sarastiiramaasaadya tena sahaanekadevarShimaharShiiNaa.n
kathaaH kR^itvaa.astamayavelaayaa.n svaniiDaasa.nshraya.n kurutaH | atha
gacChataa kaalenaavR^iShTivashaat saraH shanaiH shanaiH
shoShamagamat | tatastadduHkhaduHkhitau taavuucatuH \-  bho mitra |
jambaalasheShametatsaraH  sa~njaatam | tatkatha.n bhavaanbhaviShyatiiti
vyaakulatva.n no hR^idi vartate | tacChrutvaa kambugriiva aaha \- bhoH
saamprata.n naastyasmaaka.n jiivitavya.n jalaabhaavaat |
tathaapyupaayashcintyataamiti | ukta~nca \-

tyaajya.n na dhairya.n vidhure.api kaale
           dhairyaatkadaacidgatimaapnuyaatsaH |
yathaa samudre.api ca potabha~Nge
           saa.nyaatriko vaa~nChati tartumeva || 345||

apara~nca \-

mitraarthe baandhavaarthe ca buddhimaanyatate sadaa |
jaataasvaapatsu yatnena jagaadeda.n vaco manuH || 346||

tadaaniiyataa.n kaaciddR^iDharajjurlaghukaaShTha.n vaa | anviShyataa.n
ca prabhuutajalasanaatha.n saraH yena mayaa madhyapradeshe
dantairgR^ihiite sati yuvaa.n koTibhaagayostatkaaShTha.n mayaa sahita.n
sa~NgR^ihya tatsaro nayathaH | taavuucatuH \-  bho mitra | eva.n
kariShyaavaH | para.n bhavataa maunavratena sthaatavyam | no cettava
kaaShThaatpaato bhaviShyati | tathaanuShThite gacChataa
kambugriiveNaadhobhaagavyavasthita.n ki~ncitpuramaalokitam | tatra ye
pauraaste tathaa niiyamaana.n vilokya savismayamidamuucuH \-  aho
cakraakaara.n kimapi pakShibhyaa.n niiyate | pashyata pashyata | atha
teShaa.n kolaahalamaakarNya kambugriiva aaha \- bhoH | kimeSha
kolaahalaH | iti vaktumanaa ardhokte patitaH pauraiH khaNDashaH
kR^itashca | ato.aha.n braviimi \-  suhR^idaa.n hitakaamaanaamiti |
tathaa ca \-

anaagatavidhaataa ca pratyutpannamatistathaa |
dvaavetau sukhamedhete yadbhaviShyo vinashyati || 347||

TiTTibha aaha \- kathametat | saa.abraviit \-

\medskip\hrule\medskip
kathaa 14
anaagatavidhaataadimatsyatrayakathaa |

kasmi.nshcijjalaashaye.anaagatavidhaataa pratyutpannamati\-
ryadbhaviShyashceti trayo matsyaaH santi | atha kadaacitta.n jalaashaya.n
dR^iShTvaa gacChadbhirmatsyajiivibhirukta.n yadaho bahumatsyo.aya.n
hradaH | kadaacidapi naasmaabhiranveShitaH | tadadya taavadaahaaravR^ittiH
sa~njaataa | sandhyaasamayashca sa.nvR^ittaH | tataH
prabhaate.atraagantavyamiti nishcayaH | atasteShaa.n
tatkulishapaatopama.n vacaH samaakarNyaanaagatavidhaataa
sarvaanmatsyaanaahuuyedamuuce \-  aho shruta.n
bhavadbhiryanmatsyajiivibhirabhihitam | tadraatraavapi gamyataa.n
ki~ncinnikaTa.n saraH | ukta~nca \-

ashaktairbalinaH shatroH kartavya.n prapalaayanam |
sa.nshritavyo.athavaa durgo naanyaa teShaa.n gatirbhavet || 348||

tannuuna.n prabhaatasamaye matsyajiivino.atra samaagamya
matsyasa.nkShaya.n kariShyanti | etanmama manasi vartate |
tanna yukta.n saamprata.n kShaNamapyatraavasthaatum | ukta~nca \-

vidyamaanaa gatiryeShaamanyatraapi sukhaavahaa |
te na pashyanti vidvaa.nso dehabha~Nga.n kulakShayam || 349||

tadaakarNya pratyutpannamatiH praaha \- aho satyamabhihita.n bhavataa |
mamaapyabhiiShTametat | tadanyatra gamyataamiti | ukta~nca \-

paradeshabhayaadbhiitaa bahumaayaa napu.nsakaaH |
svadeshe nidhana.n yaanti kaakaaH kaapuruShaa mR^igaaH || 350||
yasyaasti sarvatra gatiH sa kasmaat
           svadesharaageNa hi yaati naasham |
taatasya kuupo.ayamiti bruvaaNaaH
           kShaara.n jala.n kaapuruShaaH pibanti || 351||

atha tatsamaakarNya proccairvihasya  yadbhaviShyaH provaaca \-  aho na
bhavadbhyaa.n mantrita.n samyagetaditi yataH ki.n vaa~NmaatreNaapi
teShaa.n pitR^ipaitaamahikametatsarastyaktu.n yujyate |
yadyaayuHkShayo.asti tadanyatra gataanaamapi mR^ityurbhaviShyatyeva |
ukta~nca \-

arakShita.n tiShThati daivarakShita.n surakShita.n daivahata.n vinashyati |
jiivatyanaatho.api vane visarjitaH kR^itaprayatno.api gR^ihe na 
jiivati || 352||

tadaha.n na yaasyaami | bhavadbhyaa.n ca yatpratibhaati tatkartavyam |
atha tasya ta.n nishcaya.n dnyaatvaa.anaagatavidhaataa
pratyutpannamatishca niShkraantau saha parijanena | atha prabhaate
tairmatsyajiivibhirjaalaistajjalaashayamaaloDya yadbhaviShyeNa saha tatsaro
nirmatsyataa.n niitam | ato.aha.n braviimi \-  anaagatavidhaataa ceti |
tacChrutvaa TiTTibha aaha \- bhadre ki.n maa.n yadbhaviShyasadR^isha.n
sambhaavayasi | tatpashya me buddhiprabhaava.n yaavadena.n
duShTasamudra.n svaca~ncvaa shoShayaami | TiTTibhyaaha \- aho kaste
samudreNa saha vigrahaH | tanna yuktamasyopari kopa.n kartum |
ukta~nca \-

pu.nsaamasamarthaanaamupadravaayaatmano bhavetkopaH |
piThara.n jvaladatimaatra.n nijapaarshvaaneva dahatitaraam || 353||

tathaa ca \-

aviditvaatmanaH shakti.n parasya na samutsukaH |
gacChannabhimukho vahnau naasha.n yaati pata~Ngavat || 354||

TiTTibha aaha \- priye maa maiva.n vada | yeShaamutsaahashaktirbhavati
te svalpaa api guruunvikramante | ukta~nca \-

visheShaatparipuurNasya yaati shatroramarShaNaH |
aabhimukhya.n shashaa~Nkasya yathaadyaapi vidhuntudaH || 355||

tathaa ca \-

pramaaNaadadhikasyaapi gaNDashyaamamadacyuteH |
pada.n muurdhni samaadhatte kesarii mattadantinaH || 356||

tathaa ca \-

baalasyaapi raveH paadaaH patantyupari bhuubhR^itaam |
tejasaa saha jaataanaa.n vayaH kutropayujyate || 357||
hastii sthuulataraH sa caa~NkushavashaH ki.n hastimaatro.a~NkushoH |
diipe prajvalite praNashyati tamaH ki.n diipamaatra.n tamaH |
vajreNaapi hataaH patanti girayaH ki.n vajramaatro giri \-
stejo yasya viraajate sa balavaansthuuleShu kaH pratyayaH || 358||

tadanayaa ca~ncvaasya sakala.n toya.n shuShkasthalataa.n nayaami |
TiTTibhyaaha \- bhoH kaanta | yatra jaahnavii navanadiishataani gR^ihiitvaa
nityameva pravishati tathaa sindhushca | tatkatha.n tvamaShTaadasha\-
nadiishataiH puuryamaaNa.n ta.n vipruShavaahinyaa ca~ncvaa
shoShayiShyasi | tatkimashraddheyenoktena | TiTTibha aaha \- priye |

anirvedaH shriyo muula.n ca~ncurme lohasa.nnibhaa |
ahoraatraaNi diirghaaNi samudraH ki.n na shuShyati || 359||
duradhigamaH parabhaago yaavatpuruSheNa pauruSha.n na kR^itam |
jayati tulaamadhiruuDho bhaasvaanapi jaladapaTalaani || 360||

TiTTibhyaaha \- yadi tvayaavashya.n samudreNa saha
vigrahaanuShThaana.n kaarya.n tadanyaanapi viha~Ngamaanaahuuya
suhR^ijjanasahita eva.n samaacara | ukta~nca \-

bahuunaamapyasaaraaNaa.n samavaayo hi durjayaH |
tR^iNairaaveShTyate rajjuryena naago.api baddhyate || 361||

tathaa ca \-

caTakaa kaaShThakuuTena makShikaa darduraistathaa |
mahaajanavirodhena ku~njaraH pralaya.n gataH || 362||

TiTTibha aaha \- kathametat | saa praaha \-

\medskip\hrule\medskip
kathaa 15
ku~njaracaTakadampatiikathaa |

kasmi.nshcidvanoddeshe caTakadampatii tamaalatarukR^itanilayau
prativasataH sma | atha tayorgacChataa kaalena santatirabhavat |
anyasminnahani pramatto vanagajaH kashcitta.n tamaalavR^ikSha.n
gharmaartashChaayaarthii samaashritaH | tato madotkarShaattaa.n tasya
shaakhaa.n caTakaashritaa.n puShkaraagreNaakR^iShya babha~nja | tasyaa
bha~Ngena caTakaaNDaani sarvaaNi vishiirNaani | aayuHsheShatayaa ca
caTakau kathamapi praaNairna viyuktau | atha caTakaa svaaNDabha~Ngaa\-
bhibhuutaa pralaapaankurvaaNaa na ki~ncitsukhamaasasaada |
atraantare tasyaastaanpralaapaanshrutvaa kaaShThakuuTo naama pakShii
tasyaaH paramasuhR^ittadduHkhaduHkhito.abhyetya taamuvaaca \-
bhagavati | ki.n vR^ithaa pralaapena | ukta~nca \-

naShTa.n mR^itamatikraanta.n naanushocanti paNDitaaH |
paNDitaanaa.n ca muurkhaaNaa.n visheSho.aya.n yataH smR^itaH || 363||

tathaa ca \-

ashocyaaniiha bhuutaani yo muuDhastaani shocati |
tadduHkhaallabhate duHkha.n dvaavanarthau niShevate || 364||

anyacca \-

shleShmaashru baandhavairmukta.n preto bhu~Nkte yato.avashaH |
tasmaanna roditavya.n hi kriyaaH kaaryaashca shaktitaH || 365||

caTakaa praaha \- astvetat | para.n duShTagajena madaanmama
santaanakShayaH kR^itaH | tadyadi mama tva.n suhR^itsatyastadasya
gajaapasadasya ko.api vadhopaayashcintyataam | yasyaanuShThaanena
me santatinaashaduHkhamapasarati | ukta~nca \-

aapadi yenopakR^ita.n yena ca hasita.n dashaasu viShamaasu |
apakR^itya tayorubhayoH punarapi jaata.n nara.n manye || 366||

kaaShThakuuTa aaha \- bhagavati satyamabhihita.n bhavatyaa |
ukta~nca \-

sa suhR^idvyasane yaH syaadanyajaatyudbhavo.api san |
vR^iddhau sarvo.api mitra.n syaatsarveShaameva dehinaam || 367||
sa suhR^idvyasane yaH syaatsa putro yastu bhaktimaan |
sa bhR^ityo yo vidheyadnyaH saa bhaaryaa yatra nirvR^itiH || 368||

tatpashya me buddhiprabhaavam | para.n mamaapi suhR^idbhuutaa
viiNaaravaa naama makShikaasti | tattaamaahuuyaagacChaami yena sa
duraatmaa duShTagajo vadhyate |athaasau caTakayaa saha
makShikaamaasaadya provaaca \-  bhadre mameShTeya.n caTakaa
kenacidduShTagajena paraabhuutaaNDasphoTanena | tattasya
vadhopaayamanutiShThato me saahaayya.n kartumarhasi |
makShikaapyaaha \- bhadra | kimucyate.atra viShaye | ukta~nca \-

punaH pratyupakaaraaya mitraaNaa.n kriyate priyam |
yatpunarmitramitrasya kaarya.n mitrairna ki.n kR^itam || 369||

satyametat | para.n mamaapi bheko meghanaado naama mitra.n
tiShThati | tamapyaahuuya yathocita.n kurmaH | ukta~nca \-

hitaiH saadhusamaacaaraiH shaastradnyairmatishaalibhiH |
katha~ncinna vikalpante vidvadbhishcintitaa nayaaH || 370||

atha te trayo.api gatvaa meghanaadasyaagre samasta.n vR^ittaanta.n
nivedya tasthuH | atha sa provaaca \-  kiyanmaatro.asau varaako gajo
mahaajanasya kupitasyaagre | tanmadiiyo mantraH kartavyaH | makShike
tva.n gatvaa madhyaahnasamaye tasya madoddhatasya gajasya karNe
viiNaaravasadR^isha.n shabda.n kuru | yena shravaNasukhalaalaso
nimiilitanayano bhavati | tatashca kaaShThakuuTaca~ncvaa
sphoTitanayano.andhiibhuutastR^iShaarto mama gartataTaashritasya
saparikarasya shabda.n shrutvaa jalaashaya.n matvaa samabhyeti | tato
gartamaasaadya patiShyati pa~ncatva.n yaasyati ceti | eva.n samavaayaH
kartavyo yathaa vairasaadhana.n bhavati | atha tathaanuShThite sa mattagajo
makShikaageyasukhaannimiilitanetraH kaaShThakuuTahR^itacakShu\-
rmadhyaahnasamaye bhraamyanmaNDuukashabdaanusaarii
gacChanmahatii.n gartaamaasaadya patito mR^itashca | ato.aha.n braviimi \-
caTakaa kaaShThakuuTeneti | TiTTibha aaha \- bhadre eva.n bhavatu |
suhR^idvargasamudaayena saha samudra.n shoShayiShyaami | iti nishcitya
bakasaarasamayuuraadiinsamaahuuya provaaca \-  bhoH paraabhuuto.aha.n
samudreNaaNDakaapahareNa | taccintyataamasya shoShaNopaayaH | te
sammantrya procuH \-  ashaktaa vaya.n samudrashoShaNe | tatki.n
vR^ithaa prayaasena | ukta~nca \-

abalaH pronnata.n shatru.n yo yaati madamohitaH |
yuddhaartha.n sa nivarteta shiirNadanto yathaa gajaH || 371||

tadasmaaka.n svaamii vainateyo.asti | tasmai sarvametatparibhavasthaana.n
nivedyataa.n yena svajaatiparibhavakupito vairaanR^iNya.n gacChati |
athavaatraavalepa.n kariShyati tathaapi naasti vo duHkham | ukta~nca \-

suhR^idi nirantararacite guNavati bhR^itye.anuvartini kalatre |
svaamini shaktisamete nivedya duHkha.n sukhii bhavati || 372||

tadyaamo vainateyasakaasha.n yato.asaavasmaaka.n svaamii |
tathaanuShThite sarve te pakShiNo viShaNNavadanaa baaShpapuuritadR^isho
vainateyasakaashamaasaadya karuNasvareNa phuutkartumaarabdhaaH \-
aho |  abrahmaNyamabrahmaNyam | adhunaa sadaacaarasya TiTTibhasya
bhavati naathe sati samudreNaaNDaanyapahR^itaani tatpranaShTamadhunaa
pakShikulam | anye.api svecChayaa samudreNa vyaapaadiShyante |
ukta~nca \-

kva kasya karma sa.nviikShya karotyanyo.api garhitam |
gataanugatiko loko na lokaH paaramaarthikaH || 373||
caaTutaskaradurvR^ittaistathaa saahasikaadibhiH |
piiDyamaanaaH prajaa rakShyaaH kuuTacChadmaadibhistathaa || 374||
prajaanaa.n dharmaShaDbhaago raadnyo bhavati rakShituH |
adharmaadapi ShaDbhaago jaayate yo na rakShati || 375||
prajaapiiDanasantaapaatsamudbhuuto hutaashanaH |
raadnyaH shriya.n kula.n praaNaannaadagdhvaa vinivartate || 376||
raajaa bandhurabandhuunaa.n raajaa cakShuracakShuShaam |
raajaa pitaa ca maataa ca sarveShaa.n nyaayavartinaam || 377||
phalaarthii paarthivo lokaanpaalayedyatnamaasthitaH |
daanamaanaaditoyena maalaakaaro.a~Nkuraaniva || 378||
yathaa biijaa~NkuraH suukShmaH prayatnenaabhirakShitaH |
phalaprado bhavetkaale tadvallokaH surakShitaH || 379||
hiraNyadhaanyaratnaani yaanaani vividhaani ca |
tathaanyadapi yatki~ncitprajaabhyaH syaannR^ipasya tat || 380||

athaiva.n garuDaH samaakarNya tadduHkhaduHkhitaH kopaaviShTashca
vyacintayat \-  aho | satyamuktametaiH pakShibhiH | tadadya gatvaa ta.n
samudra.n shoShayaamaH | eva.n cintayatastasya viShNuduutaH
samaagatyaaha \- bho garutman | bhagavataa naaraayaNenaaha.n tava
paarshve preShitaH | devakaaryaaya bhagavaanamaraavatyaa.n yaasyatiiti |
tatsatvaramaagamyataam| tacChrutvaa garuDaH saabhimaana.n praaha \-
bho duuta | ki.n mayaa kubhR^ityena bhagavaankariShyati | tadgatvaa
ta.n vada yadanyo bhR^ityo vaahanaayaasmatsthaane kriyataam |
madiiyo namaskaaro vaacyo bhagavataH | ukta~nca \-

yo na vetti guNaanyasya na ta.n seveta paNDitaH |
na hi tasmaatphala.n ki~ncitsukR^iShTaaduuSharaadiva || 381||

duuta aaha \- bho vainateya | kadaacidapi bhagavanta.n prati tvayaa
naitadabhihitamiidR^ik| tatkathaya ki.n te bhagavataapamaanasthaana.n
kR^itam | garuDa aaha \- bhagavadaashrayabhuutena
samudreNaasmaTTiTTibhaaNDaanyapahR^itaani | tadyadi nigraha.n na
karoti tadaha.n bhagavato na bhR^itya ityeSha nishcayastvayaa vaacyaH |
taddrutatara.n gatvaa bhavataa bhagavataH samiipe vaktavyam |atha
duutamukhena praNayakupita.n vainateya.n vidnyaaya
bhagavaa.nshcintayaamaasa aho sthaane kopo vainateyasya |
tatsvayameva gatvaa sammaanapuraHsara.n tamaanayaami|
ukta~nca \-

bhakta.n shakta.n kuliina.n ca na bhR^ityamavamaanayet |
putrava laalayennitya.n ya icChecChriyamaatmanaH || 382||

anyacca \-

raajaa tuShTo.api bhR^ityaanaamarthamaatra.n prayacChati |
te tu sammaanitaastasya praaNairapyupakurvate || 383||

ityeva.n sampradhaarya rukmapure vainateyasakaasha.n satvaramagamat |
vainateyo.api gR^ihaagata.n bhagavantamavalokya trapaadhomukhaH
praNamyovaaca \-  bhagavan | tvadaashrayonmattena samudreNa mama
bhR^ityaasyaaNDaanyapahR^itya mamaapamaano vihitaH | para.n
bhagavallajjayaa mayaa vilambitam | no cedenamaha.n sthalaantaramadyaiva
nayaami | yataH svaamibhayaacChuNo.api prahaaro na diiyate | ukta~nca \-

yena syaallaghutaa vaatha piiDaa citte prabhoH kvacit |
praaNatyaage.api tatkarma na kuryaatkulasevakaH || 384||

tacChrutvaa bhagavaanaaha \- bho vainateya | satyamabhihita.n bhavataa |
ukta~nca \-

bhR^ityaaparaadhajo daNDaH svaamino jaayate yataH |
tena lajjaapi tasyotthaa na bhR^ityasya tathaa punaH || 385||

tadaagacCha yenaaNDaani samudraadaadaaya TiTTibha.n
sambhaavayaavaH | amaraavatii.n ca gacChaavaH | tathaanuShThite
samudro bhagavataa nirbhartsyaagneya.n shara.n sandhyaayaabhihitaH \-
bho duraatman | diiyantaa.n TiTTibhaaNDaani | no cetsthalataa.n tvaa.n
nayaami | tataH samudreNa sabhayena TiTTibhaaNDaani taani pradattaani |
TiTTibhenaapi bhaaryaayai samarpitaani | ato.aha.n braviimi \-
shatrorbalamavidnyaaya iti | tasmaatpuruSheNodyamo na tyaajyaH |
tadaakarNya sa.njiivakastameva bhuuyo.api papracCha \-  bho mitra |
katha.n dnyeyo mayaa.asau duShTabuddhiriti | iyanta.n kaala.n
yaavaduttarottarasnehena prasaadena caaha.n dR^iShTaH | na
kadaacittadvikR^itirdR^iShTaa | tatkathyataa.n yenaahamaatmarakShaartha.n
tadvadhaayodyama.n karomi | damanaka aaha \- bhadra kimatra dnyeyam |
eSha te pratyayaH | yadi raktanetrastrishikhaa.n bhruukuTi.n dadhaanaH
sR^ikkiNii.n parilelihantvaa.n dR^iShTvaa bhavati tadduShTabuddhiH |
anyathaa suprasaadashceti | tadaadnyaapaya maam | svaashraya.n prati
gacChaami | tvayaa ca yathaaya.n mantrabhedo na bhavati tathaa kaaryam |
yadi nishaamukha.n praapya gantu.n shaknoShi taddeshatyaagaH
kaaryaH | yataH \-

tyajedeka.n kulasyaarthe graamasyaarthe kula.n tyajet |
graama.n janapadasyaarthe svaatmaarthe pR^ithivii.n tyajet || 386||
aapadarthe dhana.n rakSheddaaraanrakSheddhanairapi |
aatmaana.n satata.n rakSheddaarairapi dhanairapi || 387||

balavataabhibhuutasya videshagamana.n tadanupravesho vaa niitiH |
taddeshatyaagaH kaaryaH| athavaatmaa saamaadibhirupaayai\-
rabhirakShaNiiyaH | ukta~nca \-

api putrakalatrairvaa praaNaanrakSheta paNDitaH |
vidyamaanairyatastaiH syaatsarva.n bhuuyo.api dehinaam || 388||

tathaa ca \-

yena kenaapyupaayena shubhenaapyashubhena vaa |
uddhareddiinamaatmaana.n samartho dharmamaacaret || 389||
yo maayaa.n kurute muuDhaH praaNatyaage dhanaadiShu |
tasya praaNaaH praNashyanti tairnaShTairnaShTameva tat || 390||

evamabhidhaaya damanakaH karaTakasakaashamagamat | karaTako.api
tamaayaanta.n dR^iShTvaa provaaca \-  bhadra | ki.n kR^ita.n tatrabhavataa |
damanaka aaha \- mayaa taavanniitibiijanirvaapaNa.n kR^itam | parato
daivavihitaayattam | ukta~nca \-

paraa~Nmukhe.api daive.atra kR^itya.n kaarya.n vipashcitaa |
aatmadoShavinaashaaya svacittastambhanaaya ca || 391||

tathaa ca \-

udyogina.n puruShasi.nhamupaiti lakShmii \-
rdaiva.n hi daivamiti kaapuruShaa vadanti |
daiva.n nihatya kuru pauruShamaatmashaktyaa |
yatne kR^ite yadi na sidhyati ko.atra doShaH || 392||

karaTaka aaha \- tatkathaya kiidR^iktvayaa niitibiija.n nirvaapitam |
so.abraviit \-
mayaa.anyonya.n taabhyaa.n mithyaaprajalpena bhedastathaa vihito yathaa
bhuuyo.api mantrayantaavekasthaanasthitau na drakShyasi | karaTaka aaha \-
aho na yukta.n bhavataa vihita.n yatparaspara.n tau snehaardrahR^idayau
sukhaashrayau kopasaagare prakShiptau | ukta~nca \-

aviruddha.n sukhastha.n yo duHkhamaarge niyojayet |
janmajanmaantara.n duHkhii sa naraH syaadasa.nshayam || 393||

apara.n tva.n yadbhedamaatreNaapi tuShTastadapyayukta.n yataH
sarvato.api jano viruupakaraNe samartho bhavati nopakartum |
ukta~nca \-

ghaatayitumeva niicaH parakaarya.n vetti na prasaadayitum |
paatayitumasti shaktirvaayorvR^ikSha.n na connamitum || 394||

damanaka aaha \- anabhidnyo bhavaanniitishaastrasya tenaitadbraviiti |
ukta~nca yataH \-

jaatamaatra.n na yaH shatru.n vyaadhi.n ca prashama.n nayet |
mahaabalo.api tenaiva vR^iddhi.n praapya sa hanyate || 395||

tacChatrubhuuto.ayamasmaaka.n mantripadaaharaNaat | ukta~nca \-

pitR^ipaitaamaha.n sthaana.n yo yasyaatra jigiiShate |
sa tasya sahajaH shatrurucChedyo.api priye sthitaH || 396||

tanmayaa sa udaasiinatayaa samaaniito.abhayapradaanena
yaavattaavadahamapi tena saacivyaatpracyaavitaH |
athavaa saadhvidamucyate \-

dadyaatsaadhuryadi nijapade durjanaaya pravesham
tannaashaaya prabhavati tato vaa~nChamaanaH svaya.n saH |
tasmaaddeyo vipulamatibhirnaavakaasho.adhamaanaam |
jaaraapi syaadgR^ihapatiriti shruuyate vaakyato.atra || 397||

tena mayaa tasyopari vadhopaaya eva viracyate | deshatyaagaaya vaa
bhaviShyati | tacca tvaa.n muktvaa.anyo na dnyaasyati | taduktametatte
svaarthaayaanuShThitam | ukta~nca \-

nistri.nsha.n hR^idaya.n kR^itvaa vaaNii.n kShurasamopamaam |
vikalpo.atra na kartavyo hanyaattatraapakaariNam || 398||

apara.n mR^ito.apyasmaaka.n bhojyo bhaviShyati | tadeka.n
taavadvarasaadhanam | apara.n saacivya.n ca bhaviShyati tR^iptishceti |
tadguNatraye.asminnupasthite kasmaanmaa.n duuShayasi tva.n
jaaDyabhaavaat | ukta~nca \-

parasya piiDana.n kurvansvaarthasiddhi.n ca paNDitaH |
muuDhabuddhirna bhakSheta vane caturako yathaa || 399||

karaTaka aaha \- kathametat | sa aaha \-

\medskip\hrule\medskip
kathaa 16
vajrada.nShTranaamasi.nhakathaa |

asti kasmi.nshcidvanoddeshe vajrada.nShTro naama si.nhaH | tasya
caturakakravyamukhanaamaanau shR^igaalavR^ikau bhR^ityabhuutau
sadaivaanugatau tatraiva vane prativasataH | athaanyadine si.nhena
kadaacidaasannaprasavaa prasavavedanayaa svayuuthaadbhraShToShTryupaviShTaa
kasmi.nshcidvanagahane samaasaaditaa | atha taa.n vyaapaadya yaavadudara.n
sphoTayati taavajjiivallaghudaaserakashishurniShkraantaH | si.nho.api
daaserakyaaH pishitena saparivaaraH paraa.n tR^iptimupaagataH | para.n
snehaadbaaladaaseraka.n tyakta.n gR^ihamaaniiyedamuvaaca \-  bhadra
na te.asti mR^ityorbhaya.n matto naanyasmaadapi | tataH svecChayaa.atra
vane bhraamyataamiti | yataste sha~NkusadR^ishau karNau tataH
sha~NkukarNo naama bhaviShyati | evamanuShThite catvaaro.api ta
ekasthaane vihaariNaH parasparamanekaprakaaragoShThiisukha\-
manubhavantastiShThanti | sha~NkukarNo.api yauvanapadaviimaaruuDhaH
kShaNamapi na ta.n si.nha.n mu~ncati | atha kadaacidvajrada.nShTrasya
kenacidvanyena mattagajena saha yuddhamabhavat | tena madaviiryaatsa
dantaprahaaraistathaa kShatashariiro vihito yathaa pracalitu.n na shaknoti |
tadaa kShutkShaamakaNThastaanprovaaca \-  bhoH | anviShyataa.n
ki~ncitsattva.n yenaahameva.nsthito.api ta.n vyaapaadyaa.atmano
yuShmaaka.n ca kShutpraNaasha.n karomi | tacChrutvaa te trayo.api vane
sandhyaakaala.n yaavadbhraantaaH para.n na ki~ncitsattvamaasaaditam|
atha caturakashcintayaamaasa \-  yadi sha~NkukarNo.aya.n vyaapaadyeta
tataH sarveShaa.n katiciddinaani tR^iptirbhavati | para.n naina.n svaamii
mitratvaadaashrayasamaashritatvaacca vinaashayiShyati | athavaa
buddhiprabhaaveNa svaamina.n pratibodhya tathaa kariShye yathaa
vyaapaadayiShyati | ukta~nca \-

avadhya.n caathavaagamyamakR^itya.n naasti ki~ncana |
loke buddhimataa.n  buddhestasmaattaa.n viniyojayet|| 400||
eva.n vicintya sha~NkukarNamidamaaha \- bhoH sha~NkukarNa | svaamii
taavatpathya.n vinaa kShudhayaa paripiiDyate | svaamyabhaavaadasmaaka\-
mapi dhruva.n vinaasha eva | tato vaakya.n ki~ncitsvaamyarthe vadiShyaami |
tacChruuyataam | sha~NkukarNa aaha \- bhoH shiighra.n nivedyataa.n  yena
te vacana.n shiighra.n nirvikalpa.n karomi | apara.n svaamino hite kR^ite
mayaa sukR^itashata.n kR^ita.n bhaviShyati | atha caturaka aaha \- bho
bhadra | aatmashariira.n dviguNalaabhena svaamine prayacCha yena te
dviguNa.n shariira.n bhavati | svaaminaH punaH praaNayaatraa bhavati |
tadaakarNya sha~NkukarNaH praaha \- bhadra | yadyeva.n tanmadiiya\-
prayojanametaducyataa.n svaamyarthaH kriyataamiti | paramatra dharmaH
pratibhuuriti | te vicintya sarve si.nhasakaashamaajagmuH | tatashcaturaka
aaha \- deva | na ki~ncitsattva.n praaptam | 
bhagavaanaadityo.apyasta.n gataH |
tadyadi svaamii dviguNa.n shariira.n prayacChati tataH sha~NkukarNo.aya.n
dviguNavR^iddhyaa svashariira.n prayacChati dharmapratibhuvaa | si.nha
aaha \- bhoH yadyeva.n tatsundarataram | vyavahaarasyaasya dharmaH
pratibhuuH kriyataamiti |atha si.nhavacanaanantara.n vR^ikashR^igaa\-
laabhyaa.n vidaaritobhayakukShiH sha~NkukarNaH pa~ncatvamupaagataH |
atha vajrada.nShTrashcaturakamaaha \- bhoshcaturaka | yaavadaha.n nadii.n
gatvaa snaana.n devataarcanavidhi.n kR^itvaa.a.agacChaami taavattvayaa
.atraapramattena bhaavyamityuktvaa nadyaa.n gataH | atha tasmingate
caturakashcintayaamaasa \-  katha.n mamaikaakino bhojyo.ayamuShTro
bhaviShyati iti vicintya kravyamukhamaaha \- bhoH kravyamukha |
kShudhaalurbhavaan | tadyaavadasau svaamii naagacChati taavattvamasyo\-
ShTrasya maa.nsa.n bhakShaya | aha.n tvaa.n svaamino nirdoSha.n
pratipaadayiShyaami | so.api tacChrutvaa yaavatki~ncinmaa.nsamaasvaa\-
dayati taavaccaturakeNoktam \-  bhoH kravyamukha | samaagacChati
svaamii | tattyaktvaina.n duure tiShTha yenaasya bhakShaNa.n na
vikalpayati | tathaanuShThite si.nhaH samaayaato yaavaduShTra.n pashyati
taavadriktiikR^itahR^idayo daaserakaH | tato bhR^ikuTi.n kR^itvaa
paruShataramaaha \- aho kenaiSha uShTra ucChiShTataa.n niito yena
tamapi vyaapaadayaami | evamabhihite kravyamukhashcaturakamukha\-
mavalokayati | atha caturako vihasyovaaca \-  bhoH | maamanaadR^itya
pishita.n bhakShayitvaa.adhunaa manmukhamavalokayasi |
tadaasvaadayaasya durNayataroH phalamiti | tadaakarNya kravyamukho
jiivanaashabhayaadduuradesha.n gataH | etasminnantare tena maargeNa
daaserakasaartho bhaaraakraantaH samaayaataH | tasyaagresaroShTrasya
kaNThe mahatii ghaNTaa baddhaa | tasyaaH shabda.n duurato.apyaakarNya
si.nho jambukamaaha \- bhadra dnyaayataa.n kimeSha raudraH shabdaH
shruuyate.ashrutapuurvaH |  tacChrutvaa caturakaH ki~ncidvanaantara.n
gatvaa satvaramabhyupetya provaaca \-  svaamin | gamyataa.n gamyataa.n
yadi shaknoShi gantum | so.abraviit \- bhadra kimeva.n maa.n vyaakulayasi |
tatkathaya kimetaditi | caturaka aaha \- svaamin eSha dharmaraajastavopari
kupitao yadanenaakaale daaserako.aya.n madiiyo vyaapaaditaH |
tatsahasraguNamuShTramasya sakaashaadgrahiiShyaami | iti nishcitya
bR^ihanmaanamaadaayaagresarasyoShTrasya griivaayaa.n ghaNTaa.n
baddhvaa badhyadaaserakasaktaanapi pitR^ipitaamahaanaadaaya
vairaniryaatanaarthamaayaata eva | si.nho.api tacChrutvaa sarvato
duuraadevaavalokya mR^itamuShTra.n parityajya praaNabhayaatpraNaShTaH |
caturako.api shanaiH shanaistasyoShTrasya maa.nsa.n bhakShayaamaasa |
ato.aha.n braviimi \-  parasya piiDana.n kurvanniti | atha damanake gate
sa.njiivakashcintayaamaasa \-  aho kimetanmayaa kR^itam |
yacChaShpaado.api maa.nsaashitastasyaanugaH sa.nvR^ittaH |
athavaa saadhvidamucyate \-

agamyaanyaH pumaanyaati yo.asevyaa.nshca niShevate |
sa mR^ityumupagRihNaati garbhamashvatarii yathaa || 401||

tatki.n karomi | kva gacChaami | katha.n me shaantirbhaviShyati |
athavaa tameva pi~Ngalaka.n gacChaami | kadaacinmaa.n sharaNaagata.n
rakShati | praaNairna viyojayati | yata ukta~nca \-

dharmaartha.nyatataamapiiha vipado devaadyadi syuH kvacit |
tattaasaamupashaantaye sumatibhiH kaaryo visheShaannayaH |
loke khyaatimupaagataa.atra sakale lokoktireShaa yataH |
dagdhaanaa.n kila vahninaa hitakaraH seko.api tasyodbhavaH || 402||

tathaa ca \-

loke.athavaa tanubhR^itaa.n nijakarmapaaka.n
nitya.n samaashritavataa.n suhitakriyaaNaam |
bhaavaarjita.n shubhamathaapyashubha.n nikaama.n
yadbhaavi tadbhavati naatra vicaarahetuH || 403||

apara.n caanyatra gatasyaapi me kasyacidduShTasattvasya maa.nsaashinaH
sakaashaanmR^ityurbhaviShyati | tadvara.n si.nhaat | ukta~nca \-

mahadbhiH spardhamaanasya vipadeva gariiyasii |
dantabha~Ngo.api naagaanaa.n shlaaghyo girividaaraNe || 404||

tathaa ca \-

mahato.api kShaya.n labdhvaa shlaaghya.n niico.api gacChati |
daanaarthii madhupo yadvadgajakarNasamaahataH || 405||

eva.n nishcitya sa sthalitagatirmanda.n gatvaa si.nhaashraya.n
pashyannapaThat \-  aho saadhvidamucyate \-

antarliinabhuja~Ngama.n gR^ihamivaantaHsthograsi.nha.n vanam |
graahaakiirNamivaabhiraamakamalacChaayaasanaatha.n saraH |
kaalenaaryajanaapavaadapishunaiH kShudrairanaaryaiH shritam |
duHkhena pravigaahyate sacakita.n raadnyaa.n manaH saamayam || 406||

eva.n paThandamanakoktaakaara.n pi~Ngalaka.n dR^iShTvaa pracakitaH
sa.nvR^itashariiro duuratara.n praNaamakR^iti.n vinaapyupaviShTaH |
pi~Ngalako.api tathaavidha.n ta.n vilokya damanakavaakya.n
shraddadhaanaH kopaattasyopari papaata | atha sa.njiivakaH
kharanakhavikartitapR^iShThaH shR^i~Ngaabhyaa.n tadudaramullikhya
kathamapi tasmaadapetaH shR^i~Ngaabhyaa.n hantumicChanyuddhaa\-
yaavasthitaH | atha dvaavapi tau puShpitapalaashapratimau parasparavadha\-
kaa~NkShiNau dR^iShTvaa karaTako damanakamaaha \- bho muuDhamate |
anayorvirodha.n vitanvataa tvayaa saadhu na kR^itam | na ca tva.n 
niititattva.n
vetsi | niitividbhirukta~nca \-

kaaryaaNyuttamadaNDasaahasaphalaanyaayaasasaadhyaani ye |
priityaa sa.nshamayanti niitikushalaaH saamnaiva te mantriNaH |
niHsaaraalpaphalaani ye tvavidhinaa vaa~nChanti daNDodyamaiH |
teShaa.n durNayaceShTitairnarapateraaropyate shriistulaam || 407||

tadyadi svaamyabhighaato bhaviShyati tatki.n tvadiiyamantrabuddhyaa
kriyate | atha sa.njiivako na badhyate tathaapyabhavyam | yataH
praaNasa.ndehaattasya ca vadhaH | tanmuuDha | katha.n tva.n
mantripadamabhilaShasi | saamasiddhi.n na vetsi | tadvR^ithaa
manoratho.aya.n te daNDaruceH | ukta~nca \-

saamaadidaNDaparyanto nayaH proktaH svayambhuvaa |
teShaa.n daNDastu paapiiyaa.nsta.n pashcaadviniyojayet || 408||

tathaa ca \-

saamnaiva yatra siddhirna tatra daNDo budhena viniyojyaH |
pitta.n yadi sharkarayaa shaamyati ko.arthaH paTolena || 409||

tathaa ca \-

aadau saama prayoktavya.n puruSheNa vijaanataa |
saamasaadhyaani kaaryaaNi vikriyaa.n yaanti na kvacit || 410||
na candreNa na cauShadhyaa na suuryeNa na vahninaa |
saamnaiva vilaya.nyaati vidveShaprabhava.n tamaH || 411||

tathaa yattva.n mantritvamabhilaShasi tadapyayuktam | yatastva.n
mantrigati.n na vetsi | yataH pa~ncavidho mantraH | sa ca
karmaNaamaarambhopaayaH puruShadravyasampaddeshakaalavibhaago
vinipaatapratiikaaraH kaaryasiddhishceti | so.aya.n svaamyamaatyayo\-
rekatamasya ki.n vaa dvayorapi vinipaataH samutpadyate lagnaH | tadyadi
kaacicChaktirasti tadvicintyataa.n vinipaatapratiikaaraH | bhinnasandhaane hi
mantriNaa.n buddhipariikShaa | tanmuurkha | tatkartumasamarthastva.n
yato vipariitabuddhirasi | ukta~nca \-

mantriNaa.n bhinnasandhaane bhiShajaa.n saa.nnipaatike |
karmaNi vyajyate pradnyaa susthe ko vaa na paNDitaH || 412||

anyacca \-

ghaatayitumeva niicaH parakaarya.n vetti na prasaadhayitum |
paatayitumeva shaktirnaakhoruddhartumannapiTam || 413||

athavaa na te doSho.ayam | svaamino doShaH yaste vaakya.n
shraddadhaati | ukta~nca \-

naraadhipaa niicajanaanuvartino budhopadiShTena pathaa na yaanti ye |
vishantyato durgamamaarganirgama.n samastasambaadhamanarthapa~njaram || 414||

tadyadi tvamasya mantrii bhaviShyasi tadaanyo.api kashcinnaasya samiipe
saadhujanaH sameShyati | ukta~nca \-

guNaalayo.apyasanmantrii nR^ipatirnaadhigamyate |
prasannasvaadusalilo duShTagraahyo yathaa hradaH || 415||

tathaa ca shiShTajanarahitasya svaamino.api naasho bhaviShyati |
ukta~nca \-

citraasvaadakathairbhR^ityairanaayaasitakaarmukaiH |
ye ramante nR^ipaasteShaa.n ramante ripavaH shriyaa || 416||

tatki.n muurkhopadeshena | kevala.n doSho na guNaH | ukta~nca \-

naanaamya.n namate daaru naashmani syaatkShurakriyaa |
suuciimukha.n vijaaniihi naashiShyaayopashyate || 417||

damanaka aaha kathametat | so.abraviit \-

\medskip\hrule\medskip
kathaa 17
vaanarayuuthakathaa |

asti kasmi.nshcitparvataikadeshe vaanarayuutham | tacca kadaaciddhemanta\-
samaye.atikaThoravaatasa.nsparshavepamaanakalevara.n tuShaaravarSho\-
ddhatapravarShaghanadhaaraanipaatasamaahata.n na katha~ncicChaanti\-
magamat | atha kecidvaanaraa vahnikaNasadR^ishaani gu~njaaphalaa\-
nyavacitya vahnivaa~nChayaa phuutkurvantaH samantaattasthuH | atha
suuciimukho naama pakShii teShaa.n ta.n vR^ithaayaasamavalokya
provaaca \-  bhoH sarve muurkhaa yuuyam | naite vahnikaNaaH
gu~njaaphalaani etaani | tatki.n vR^ithaa shrameNa | naitasmaacChiitarakShaa
bhaviShyati | tadanviShyataa.n kashcinnirvaato vanapradesho guhaa
girikandara.n vaa | adyaapi saTopaa medhaa dR^ishyante | atha
teShaamekatamo vR^iddhavaanarastamuvaaca \-  bho muurkha | ki.n
taavadanena vyaapaareNa | tadgamyataam | ukta~nca \-

muhurvighnitakarmaaNa.n dyuutakaara.n paraajitam |
naalaapayedvivekadnyo yadiicChetsiddhimaatmanaH || 418||

tathaa ca \-

aakheTaka.n vR^ithaaklesha.n muurkha.n vyasanasa.nsthitam |
samaalaapena yo yu~Nkte sa gacChati paraabhavam || 419||

so.api tamanaadR^itya bhuuyo.api vaanaraananavaratamaaha \- bhoH | ki.n
vR^ithaa kleshena | atha yaavadasau na katha~ncitpralapanviramati
taavadekena vaanareNa vyarthashramatvaatkupitena pakShaabhyaa.n
gR^ihiitvaa shilaayaamaasphaalita uparatashca | ato.aha.n braviimi \-
naanamya.n namate daaru ityaadi | tathaa ca \-

upadesho hi muurkhaaNaa.n prakopaaya na shaantaye |
payaHpaana.n bhuja~Ngaanaa.n kevala.n viShavardhanam || 420||

anyacca \-
upadesho na daatavyo yaadR^ishe taadR^ishe nare |
pashya vaanaramuurkheNa sugR^ihii nirgR^ihiikR^itaa || 421||

damanaka aaha \- kathametat | so.abraviit \-

\medskip\hrule\medskip
kathaa 18

kasmi.nshcidvanoddeshe shamiivR^ikShaH | tasya lambamaanashaakhaayaa.n
kR^itaavaasaavaraNyacaTakadampatii prativasataH sma | atha kadaacittayoH
sukhasa.nsthayorhemantamegho manda.n manda.n varShitumaarabdhaH |
atraantare kashcicChaakhaamR^igo vaataasaarasamaahataH proddhuuShita\-
shariiro dantaviiNaa.n vaadayanvepamaanastasyaaH shamyaa
muulamaasaadyopaviShTaH | atha ta.n taadR^iShamavalokya caTakaa
praaha \- bho bhadra |

hastapaadasamopeto dR^ishyase puruShaakR^itiH |
shiitena bhidyase muuDha katha.n na kuruShe gR^iham || 422||

etacChrutvaa taa.n vaanaraH sakopamaaha \- adhame kasmaanna tva.n
maunavrataa bhavasi | aho dhaarShTyamasyaaH | adya maamupahasati \-

suuciimukhii duraacaaraa raNDaa paNDitavaadinii |
naasha~Nkate prajalpantii tatkimenaa.n na hanmyaham || 423||

eva.n pralapya taamaaha \- mugdhe | ki.n mama cintayaa tava prayojanam |
ukta~nca \-

vaacya.n shraddhaasametasya pR^icChatashca visheShataH |
prokta.n shraddhaavihiinasya araNyaruditopamam || 424||

tatki.n bahunaa taavat | kulaayasthitayaa tayaa punarapyabhihitaH |
sa taavattaa.n shamiimaaruhya tasyaaH kulaaya.n shatadhaa
khaNDasho.akarot | ato.aha.n braviimi \-  upadesho na daatavya iti |
tanmuurkha | shikShaapito.api na shikShitastvam | athavaa na te
doSho.asti yataH saadhoH shikShaa guNaaya sampadyate
naasaadhoH | ukta~nca \-

ki.n karotyeva paaNDityamasthaane viniyojitam |
andhakaarapraticChanne ghaTe diipa ivaahitaH || 425||

tadvyarthapaaNDityamaashritya mama vacanamashR^iNvannaatmanaH
shaantimapi vetsi tannuunamapajaatastvam | ukta~nca \-

jaataH putro.anujaatashca atijaatastathaiva ca |
apajaatashca loke.asminmantavyaaH shaastravedibhiH || 426||
maatR^itulyaguNo jaatastvanujaataH pituH samaH |
atijaato.adhikastasmaadapajaato.adhamaadhamaH || 427||
apyaatmano vinaasha.n gaNayati na khalaH paravyasanahR^iShTaH |
praayo mastakanaashe samaramukhe nR^ityati kabandhaH || 428||

aho saadhvidamucyate \-

dharmabuddhiH kubuddhishca dvaavetau viditau mama |
putreNa vyarthapaaNDityaatpitaa dhuumena ghaatitaH || 429||

damanaka aaha kathametat | so.abraviit \-

\medskip\hrule\medskip
kathaa 20

kasmi.nshciddeshe dharmabuddhiH paapabuddhishca dve mitre prativasataH |
atha kadaacitpaapabuddhinaa cintita.n yadaha.n taavanmuurkho
daaridryopetashca | tadena.n dharmabuddhimaadaaya deshaantara.n
gatvaa.asyaashrayeNaarthopaarjanaa.n kR^itvainamapi va~ncayitvaa
sukhiibhavaami | athaanyasminnahani paapabuddhirdharmabuddhi.n praaha \-
bho mitra | vaardhakabhaave ki.n tvaatmaviceShTita.n smarasi |
deshaantaramadR^iShTvaa kaa.n shiShTajanasya vaarttaa.n
kathayiShyasi | ukta~nca \-

deshaantareShu bahuvidhabhaaShaaveShaadi yena na dnyaatam |
bhramataa dharaNiipiiThe tasya phala.n janmano vyartham || 430||

tathaa ca \-

vidyaa.n vitta.n shilpa.n taavannaapnoti maanavaH samyak |
yaavadvrajati na bhuumau deshaaddeshaantara.n hR^iShTaH || 431||

atha tasya tadvacanamaakarNya prahR^iShTamanaastenaiva saha
gurujanaanudnyaataH shubhe.ahani deshaantara.n prasthitaH | tatra
ca dharmabuddhiprabhaaveNa bhramataa paapabuddhinaa prabhuutatara.n
vittamaasaaditam | tatashca tau dvaavapi prabhuutopaarjitadravyau
prahR^iShTau svagR^iha.n pratyautsukyena prasthitau | ukta~nca \-

praaptavidyaarthashilpaanaa.n deshaantaranivaasinaam |
kroshamaatro.api bhuubhaagaH shatayojanavadbhavet || 432||

atha svasthaanasamiipavartinaa paapabuddhinaa dharmabuddhirabhihitaH \-
bhadra | na sarvametaddhana.n gR^iha.n prati netu.n yujyate | yataH
kuTumbino baandhavaashca praarthayiShyante | tadatraiva vanagahane
kvaapi bhuumau nikShipya ki~ncinmaatramaadaaya gR^iha.n pravishaavaH |
bhuuyo.api prayojane sa~njaate tanmaatra.n sametyaasmaat\-
sthaanaanneShyaavaH | ukta~nca \-

na vitta.n darshayetpraadnyaH kasyacitsvalpamapyaho |
munerapi yatastasya darshanaaccalate manaH || 433||

tathaa ca \-

yathaamiSha.n jale matsyairbhakShyate shvaapadairbhuvi |
aakaashe pakShibhishcaiva tathaa sarvatra vittavaan || 434||

tadaakarNya dharmabuddhiraaha \- bhadra eva.n kriyataam | tathaanuShThite
dvaavapi tau svagR^iha.n gatvaa sukhena sa.n sthitavantau |
athaanyasminnahani paapabuddhirnishiithe.aTavyaa.n gatvaa tatsarva.n vitta.n
samaadaaya garta.n puurayitvaa svabhavana.n jagaama | athaanyedyu\-
rdharmabuddhi.n sametya provaaca \-  sakhe bahukuTumbaa vaya.n
vittaabhaavaatsiidaamaH | tadgatvaa tatra sthaane ki~ncinmaatra.n
dhanamaanayaavaH | so.abraviit \- bhadra eva.n kriyataam | atha dvaavapi
gatvaa tatsthaana.n yaavatkhanatastaavadrikta.n bhaaNDa.n dR^iShTavantau |
atraantare paapabuddhiH shirastaaDayanprovaaca \-  bho dharmabuddhe |
tvayaa hR^itametaddhana.n  naanyena | yato bhuuyo.api gartaapuuraNa.n
kR^itam | tatprayacCha me tasyaardham | anyathaa.aha.n raajakule
nivedayiShyaami | sa aaha \- bho duraatman | maa maiva.n vada |
dharmabuddhiH khalvaham | naitaccaurakarma karomi | ukta~nca \-

maatR^ivatparadaaraaNi paradravyaaNi loShTavat |
aatmavatsarvabhuutaani viikShante dharmabuddhayaH || 435||

eva.n dvaavapi vivadamaanau dharmaadhikaariNa.n gatau | procatushca
paraspara.n duuShayantau | atha dharmaadhikaraNaadhiShThitapuruShai\-
rdivyaarthe yaavanniyojitau taavatpaapabuddhiraaha \- aho na
samyagdR^iShTo nyaayaH | ukta~nca \-

vivaade.anviShyate patra.n tadabhaave.api saakShiNaH |
saakShyabhaavaattato divya.n pravadanti maniiShiNaH || 436||

tadatra viShaye mama vR^ikShadevataaH saakShiibhuutaastiShThanti |
taa apyaavayorekatara.n caura.n saadhu.n vaa kariShyanti | atha taiH
sarvairabhihitam \-  bho yuktamukta.n bhavataa | ukta~nca \-

antyajo.api yadaa saakShii vivaade samprajaayate |
na tatra yujyate divya.n ki.n punarvanadevataaH || 437||

tadasmaakamapyatra viShaye mahatkautuuhala.n vartate | pratyuuShasamaye
yuvaabhyaamapyasmaabhiH saha tatra vanoddeshe gantavyamiti |
etasminnantare paapabuddhiH svagR^iha.n gatvaa svajanakamuvaaca \-
taata prabhuuto.aya.n mayaartho dharmabuddheshcoritaH | sa ca tava
vacanena pariNati.n gacChati | anyathaa.asmaaka.n praaNaiH saha yaasyati |
sa aaha \- vatsa druta.n vada yena procya taddravya.n sthirataa.n nayaami |
paapabuddhiraaha \- taata asti tatpradeshe mahaashamii | tasyaa.n
mahatkoTaramasti | tatra tva.n saa.npratameva pravisha | tataH prabhaate
yadaaha.n satyashraavaNa.n karomi tadaa tvayaa vaacya.n
yaddharmabuddhishcaura iti | tathaanuShThite pratyuuShe snaatvaa
paapabuddhiH dharmabuddhipuraHsaro dharmaadhikaraNakaiH saha taa.n
shamiimabhyetya taarasvareNa provaaca |

aadityacandraavanilo.analashca
           dyaurbhuumiraapo hR^idaya.n yamashca |
ahashca raatrishca ubhe ca sandhye
           dharmo hi jaanaati narasya vR^ittam || 438||

bhagavati vanadevate | aavayormadhye yashcaurasta.n kathaya | atha
paapabuddhipitaa shamiikoTarasthaH provaaca \-  bho dharmabuddhinaa
hR^itametaddhanam| tadaakarNya sarve te raajapuruShaa
vismayotphullalocanaa yaavaddharmabuddhervittaharaNocita.n nigraha.n
shaastradR^iShTyaavalokayanti taavaddharmabuddhinaa tacChamiikoTara.n
vahnibhojyadravyaiH pariveShTya vahninaa sandiipitam | atha jvalati
tasminshamiikoTare.ardhadagdhashariiraH sphuTitekShaNaH karuNa.n
paridevayanpaapabuddhipitaa nishcakraama | tatashca taiH sarvaiH pR^iShTaH \-
bhoH kimidam | ityukta ida.n sarva.n kukR^itya.n paapabuddheH
kaaraNaajjaatamityuktvaa mR^itaH | tataste raajapuruShaaH paapabuddhi.n
shamiishaakhaayaa.n pratilambya dharmabuddhi.n prashasyedamuucuH \-
aho saadhvidamucyate \-

upaaya.n cintayetpraadnyastathaapaaya.n ca cintayet |
pashyato bakamuurkhasya nakulairbhakShitaaH sutaaH || 439||

dharmabuddhiH praaha \- kathametat | te procuH \-

\medskip\hrule\medskip
kathaa 21
kR^iShNasarpakathaa |

asti kasmi.nshcidvanoddeshe bahubakasanaatho vaTapaadapaH | tasya
koTare kR^iShNasarpaH prativasati sma | sa ca bakabaalakaanajaata\-
pakShaanapi sadaiva bhakShayankaala.n nayati | athaiko bakastena
bhakShitaanyapatyaani dR^iShTvaa shishuvairaagyaatsarastiiramaasaadya
baaShpapuurapuuritanayano.adhomukhastiShThati | ta.n ca taadR^ikceShTita\-
mavalokya kuliirakaH provaaca \-  maama kimeva.n rudyate bhavataa.adya |
sa aaha \- bhadra ki.n karomi | mama mandabhaagyasya baalakaaH
koTaranivaasinaa sarpeNa bhakShitaaH | tadduHkhaduHkhito.aha.n
rodimi | tatkathaya me yadyasti kashcidupaayastadvinaashaaya |
tadaakarNya kuliirakashcintayaamaasa \-  aya.n taavadasmatsahajavairii |
tathopadesha.n prayacChaami satyaanR^ita.n yathaanye.api bakaaH
sarve sa~NkShayamaayaanti | ukta~nca \-

navaniitasamaa.n vaaNii.n kR^itvaa citta.n tu nirdayam |
tathaa prabodhyate shatruH saanvayo mriyate yathaa || 440||

aaha ca \-  maama yadyeva.n tanmatsyamaa.nsakhaNDaani nakulasya
biladvaaraatsarpakoTara.n yaavatprakShipa yathaa nakulastanmaargeNa
gatvaa ta.n duShTasarpa.n vinaashayati | atha tathaanuShThite
matsyamaa.nsaanusaariNaa nakulena ta.n kR^iShNasarpa.n nihatya te.api
tadvR^ikShaashrayaaH sarve bakaashca shanaiH shanairbhakShitaaH | ato
vaya.n bruumaH \-  upaaya.n cintayediti |  eva.n muuDha | tvayaapyupaaya\-
shcintito naapaayaH paapabuddhivat | tanna bhavasi tva.n sajjanaH| kevala.n
paapabuddhirasi | dnyaato mayaa svaaminaH praaNasa.ndehaanayanaat |
prakaTiikR^ita.n tvayaa svayamevaatmano duShTatva.n kauTilya.n ca |
athavaa saadhvidamucyate \-

yatnaadapi kaH pashyecChikhinaamaahaaraniHsaraNamaargam |
yadi jaladadhvanimuditaasta eva muuDhaa na nR^ityeyuH || 441||

yadi tva.n svaaminamenaa.n dashaa.n nayasi tadasmadvidhasya kaa
gaNanaa | tasmaanmamaasannena bhavataa na bhaavyam | ukta~nca \-

tulaa.n lohasahasrasya yatra khaadanti muuShakaaH |
raaja.nstatra harecChyeno baalaka.n naatra sa.nshayaH || 442||

damanaka aaha kathametat |so.abraviit \-

\medskip\hrule\medskip
kathaa 22
jiirNadhananaamavaNikputrakathaa |

asti kasmi.nshcidadhiShThaane jiirNadhano naama vaNikputraH | sa ca
dravyakShayaaddeshaantaragamanamanaa vyacintayat \-

yatra deshe.athavaa sthaane bhogaanbhuktvaa svaviiryataH |
tasminvibhavahiino yo vasetsa puruShaadhamaH || 443||

tathaa ca \-

yenaaha.nkaarayuktena cira.n vilasita.n puraa |
diina.n vadati tatraiva yaH pareShaa.n sa ninditaH || 444||

tasya ca gR^ihe sahasralohabhaaraghaTitaa puurvapuruShopaarjitaa
tulaa.asiit | taa.n ca kasyacicChreShTino gR^ihe nikShepabhuutaa.n
kR^itvaa deshaantara.n prasthitaH | tataH sucira.n kaala.n deshaantara.n
yathecChayaa bhraantvaa punaH svapuramaagatya ta.n shreShThinamuvaaca \-
bhoH shreShThin | diiyataa.n me saa nikShepatulaa | sa aaha \- bho | naasti
saa tvadiiyaa tulaa | muuShikairbhakShitaa | jiirNadhana aaha \- bhoH
shreShThin | naasti doShaste yadi muuShikairbhakShiteti | iidR^igevaaya.n
sa.nsaaraH | na ki~ncidatra shaashvatamasti | paramaha.n nadyaa.n
snaanaartha.n gamiShyaami | tattvamaatmiiya.n shishumena.n
dhanadevanaamaana.n mayaa saha snaanopakaraNahasta.n preShayeti |
so.api cauryabhayaattasya sha~NkitaH svaputramuvaaca \-  vatsa
pitR^ivyo.aya.n tava snaanaartha.n nadyaa.n yaasyati | tadgamyataamanena
saardha.n snaanopakaraNamaadaayeti | aho saadhvidamucyate \-

na bhaktyaa kasyacitko.api priya.n prakurute naraH |
muktvaa bhaya.n pralobha.n vaa kaaryakaaraNameva vaa || 445||

tathaa ca \-

atyaadaro bhavedyatra kaaryakaaraNavarjitaH |
tatra sha~Nkaa prakartavyaa pariNaame.asukhaavahaa || 446||

athaasau vaNikshishuH snaanopakaraNamaadaaya prahR^iShTamanaa\-
stenaabhyaagatena saha prasthitaH | tathaanuShThite vaNiksnaatvaa
ta.n shishu.n nadiiguhaayaa.n prakShipya taddvaara.n
bR^ihacChilayaacChaadya satvara.n gR^ihamaagataH | pR^iShTashca
tena vaNijaa \-  bho abhyaagata tatkathyataa.n kutra me shishuryastvayaa
saha nadii.n gataH iti | sa aaha \- nadiitaTaatsa shyenena hR^ita iti |
shreShThyaaha \- mithyaavaadin | ki.n kvacicChyeno baala.n hartu.n
shaknoti | tatsamarpaya me sutamanyathaa raajakule nivedayiShyaamiiti |
sa aaha \- bhoH satyavaadin | yathaa shyeno baala.n na nayati tathaa
muuShikaa api lohabhaaraghaTitaa.n tulaa.n na bhakShayanti | tadarpaya
me tulaa.n yadi daarakeNa prayojanam | eva.n vivadamaanau dvaavapi
raajakula.n gatau | tatra shreShThii taarasvareNa provaaca \-  bho
abrahmaNyamabrahmaNyam | mama shishuranena caureNaapahR^itaH |
atha dharmaadhikaariNastamuucuH \-  bhoH samarpyataa.n shreShThisutaH |
sa aaha \- ki.n karomi | pashyato me nadiitaTaacChyenenaapahR^itaH
shishuH | tacChrutvaa te procuH \-  bho na satyamabhihita.n bhavataa |
ki.n shyenaH shishu.n hartu.n samartho bhavati | sa aaha \- bho bhoH
shruuyataa.n madvacaH |

tulaa.n lohasahasrasya yatra khaadanti muuShikaaH |
raaja.nstatra harecChyeno baalaka.n naatra sa.n shayaH || 447||

te procuH \-  kathametat | tataH shreShThii sabhyaanaamagre sarva.n
vR^ittaanta.n nivedayaamaasa | tatastairvihasya dvaavapi tau paraspara.n
sambodhya tulaashishupradaanena santoShitau | ato.aha.n braviimi \-
tulaa.n lohasahasrasya iti | tanmuurkha | sa.njiivakaprasaadamasahamaanena
tvayaitatkR^itam | aho saadhvidamucyate \-

praayeNaatra kulaanvita.n kukulajaaH shriivallabha.n durbhagaa
daataara.n kR^ipaNaa R^ijuunanR^ijavo vitte sthita.n nirdhanaaH |
vairuupyopahataashca kaantavapuSha.n dharmaashraya.n paapino
naanaashaastravicakShaNa.n ca puruSha.n nindanti muurkhaaH sadaa || 448||

tathaa ca \-

muurkhaaNaa.n paNDitaa dveShyaa nirdhanaanaa.n mahaadhanaaH |
vratinaH paapashiilaanaamasatiinaa.n kulastriyaH || 449||

tanmuurkha tvayaa hitamapyahita.n kR^itam | ukta~nca \-

paNDito.api vara.n shatrurna muurkho hitakaarakaH |
vaanareNa hato raajaa vipraashcaureNa rakShitaaH || 450||

damanaka aaha kathametat | so.abraviit \-

\medskip\hrule\medskip
kathaa 23

kasyacidraadnyo nitya.n vaanaro.atibhaktiparo.a~Ngasevako.antaHpure\-
.apyapratiShiddhaprasaro.ativishvaasasthaanamabhuut | ekadaa raadnyo
nidraa.n gatasya vaanare vyajana.n niitvaa vaayu.n vidadhati raadnyo
vakShaHsthalopari makShikopaviShTaa | vyajanena muhurmuhurniShidhya\-
maanaapi punaH punastatra evopavishati | tatastena svabhaavacapalena
muurkheNa vaanareNa kruddhena sataa tiikShNa.n khaDgamaadaaya
tasyaa upari prahaaro vihitaH | tato makShikoDDiiya gataa para.n tena
shitadhaareNaasinaa raadnyo vakSho dvidhaa jaata.n raajaa mR^itashca |
tasmaacciraayuricChataa nR^ipeNa muurkho.anucaro na rakShaNiiyaH |
aparamekasminnagare ko.api vipro mahaavidvaanpara.n puurvajanmayogena
cauro vartate | tasminpure.anyadeshaadaagataa.nshcaturo vipraanbahuuni
vastuuni vikriiNato dR^iShTvaa cintitavaan \-  aho kenopaayenaiShaa.n
dhana.n labhe | iti vicintya teShaa.n puro.anekaani shaastroktaani
subhaaShitaani caatipriyaaNi madhuraaNi vacanaani jalpataa teShaa.n
manasi vishvaasamutpaadya sevaa kartumaarabdhaa | athavaa
saadhvidamucyate \-

asatii bhavati salajjaa kShaara.n niira.n ca shiitala.n bhavati |
dambhii bhavati vivekii priyavaktaa bhavati dhuurtajanaH || 451||

atha tasminsevaa.n kurvati tairvipraiH sarvavastuuni vikriiya bahumuulyaani
ratnaani kriitaani | tatastaani ja~Nghaamadhye tatsamakSha.n prakShipya
svadesha.n prati gantumudyamo vihitaH | tataH sa dhuurtaviprastaanvipraan
gantumudyataanprekShya cintaavyaakulitamanaaH sa.njaataH \-  aho
dhanametanna ki~ncinmama caTitam | athaibhiH saha yaami | pathi kvaapi
viSha.n dattvaitaannihatya sarvaratnaani gR^ihNaami | iti vicintya
teShaamagre sakaruNa.n vilapyedamaaha \- bho mitraaNi | yuuya.n
maamekaakina.n muktvaa gantumudyataaH | tanme mano bhavadbhiH saha
snehapaashena baddha.n bhavadvirahanaamnaivaakula.n sa~njaata.n yathaa
dhR^iti.n kvaapi na dhatte | yuuyamanugraha.n vidhaaya sahaayabhuuta.n
maamapi sahaiva nayata | tadvacaH shrutvaa te karuNaardracittaastena
samameva svadesha.n prati prasthitaaH | athaadhvani teShaa.n
pa~ncaanaamapi palliipuramadhye vrajataa.n dhvaa~NkShaaH
kathayitumaarabdhaaH \-  re re kiraataaH | dhaavata dhaavata |
sapaadalakShadhanino yaanti | etaannihatya dhana.n nayata | tataH
kiraatairdhvaa~NkShavacanamaakarNya satvara.n gatvaa te vipraa
laguDaprahaarairjarjariikR^itya vastraaNi mocayitvaa vilokitaaH para.n
dhana.n ki~ncinna labdham | tadaa taiH kiraatairabhihitam \-  bhoH
paanthaaH | puraa kadaapi dhvaa~NkShavacanamanR^ita.n naasiit |
tato bhavataa.n sa.nnidhau kvaapi dhana.n vidyate tadarpayata | anyathaa
sarveShaamapi vadha.n vidhaaya carma vidaarya pratya~Nga.n prekShya
dhana.n neShyaamaH | tadaa teShaamiidR^isha.n vacanamaakarNya
cauravipreNa manasi cintitam \-  yadaiShaa.n vipraaNaa.n vadha.n
vidhaayaa~Nga.n vilokya ratnaani neShyanti tadaapi maa.n vadhiShyanti
tato.aha.n puurvamevaatmaanamaratna.n samarpyaitaanmu~ncaami |
ukta~nca \-

mR^ityorbibheShi ki.n baala na sa bhiita.n vimu~ncati |
adya vaa.abdashataante vaa mR^ityurvai praaNinaa.n dhruvaH || 452||

tathaa ca \-

gavaarthe braahmaNaarthe ca praaNatyaaga.n karoti yaH |
suuryasya maNDala.n bhittvaa sa yaati paramaa.n gatim || 453||

iti nishcityaabhihitam \-  bhoH kiraataaH | yadyeva.n tato maa.n puurva.n
nihatya vilokayata | tatastaistathaanuShThite ta.n dhanarahitamavalokyaapare
catvaaro.api muktaaH |ato.aha.n braviimi \-  paNDito.api vara.n shatruriti |
athaiva.n sa.nvadatostayoH sa.njiivakaH kShaNameka.n pi~Ngalakena
saha yuddha.n kR^itvaa tasya kharanakharaprahaaraabhihito
gataasurvasundharaapiiThe nipapaata | atha ta.n gataasumavalokya
pi~NgalakastadguNasmaraNaardrahR^idayaH provaaca \-  bho ayukta.n
mayaa paapena kR^ita.n sa.njiivaka.n vyaapaadayataa | yato
vishvaasaghaataadanyannaasti paapatara.n karma | ukta~nca \-

mitradrohii kR^itaghnashca yashca vishvaasaghaatakaH |
te naraa naraka.n yaanti yaavaccandradivaakarau || 454||
bhuumikShaye raajavinaasha eva
           bhR^ityasya vaa buddhimato vinaashe |
no yuktamukta.n hyanayoH samatva.n
           naShTaapi bhuumiH sulabhaa na bhR^ityaaH || 455||

tathaa mayaa sabhaamadhye sa sadaiva prasha.nsitaH | tatki.n
kathayiShyaami teShaamagrataH | ukta~nca \-

ukto bhavati yaH puurva.n guNavaan iti sa.nsadi |
na tasya doSho vaktavyaH pratidnyaabha~NgabhiiruNaa || 456||

eva.nvidha.n pralapanta.n damanakaH sametya saharShamidamaaha \-
deva kaataratamastavaiSha nyaayo yaddrohakaariNa.n shaShpabhuja.n
hatvettha.n shocasi | tannaitadupapanna.n bhuubhujaam | ukta~nca \-

pitaa vaa yadi vaa bhraataa putro bhaaryaa.athavaa suhR^it |
praaNadroha.n yadaa gacCheddhantavyo naasti paatakam || 457||

tathaa ca \-

raajaa ghR^iNii braahmaNaH sarvabhakShii
           strii caatrapaa duShTamatiH sahaayaH |
preShyaH pratiipo.adhikR^itaH pramaadii
           tyaajyaa amii yashca kR^ita.n na vetti || 458||

api ca \-

satyaanR^itaa ca paruShaa priyavaadinii ca
           hi.nsraa dayaalurapi caarthaparaa vadaanyaa |
bhuurivyathaa pracuravittasamaagamaa ca
           veshyaa~Nganeva nR^ipaniitiranekaruupaa || 459||

api ca \-

akR^itopadravaH kashcinmahaanapi na puujyate |
puujayanti naraa naagaanna taarkShya.n naagaghaatinam || 460||

tathaa ca \-

ashocyaananvashocastva.n pradnyaavaadaa.nshca bhaaShase |
gataasuunagataasuu.nshca naanushocanti paNDitaaH || 461||

eva.n tena sambodhitaH pi~NgalakaH sa.njiivakashoka.n tyaktvaa
damanakasaacivyena raajyamakarot |

iti shriiviShNusharmaviracite pa~ncatantre mitrabhedo naama
prathama.n tantram |
##
Notes:
1) The original encoding showed all ##samaasa##s broken 
into their ##pada##s, separated by hyphens. All hyphens have 
been removed now and the ##samaasa##s joined together. 
2) The original encoding also had all ## sandhi##s separated into 
their components. These have been joined back. 3) Punctuation marks 
such as ? and ! have been replaced by ##daNDa##s. 

The introduction of the original encoding:

The text used for this edition comes from the following : 
(ed.)Ramchandra Jha. Vidyabhavan Sanskrit Granthamala, 17. 
Sixth edition.(Varanasi: Chowkhamba Vidyabhavan, 1991).

There are considerable differences in various editions of the 
Panchatantra.  I have also consulted (ed.) N.R. Kale. Delhi: 
Motilal Banarsidass, reprint 1991 (original 1911), but clearly 
there are several differences.  Eventually, a revised
version based on Kosambi as 1949 critical edition should be prepared.

Electronic text entered by Jan Brzezinski, 2003. This text is 
available freely, but we request all users to please acknowledge 
Gaudiya Grantha Mandir as its source.  A few corrections have 
been made (2003-11-02)

Corrections from Ulrich Stiehl entered 2003-11-05
\medskip\hrule\medskip
Assembled, reprocessed, and proofread by 
Arvind Kolhatkar akolhatkar at rogers.com
\medskip\hrule\obeylines
\medskip
{\rm Please send corrections to sanskrit@cheerful.com}
{\rm Last updated \today}
\end{document}
